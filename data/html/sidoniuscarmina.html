<html>
	<head>
		<title>
			Sidonius: Carmina
		</title>

<link rel="StyleSheet" href="http://www.thelatinlibrary.com/latinlibrary.css">
<link rel="StyleSheet" media="print" href="http://www.thelatinlibrary.com/latinlibrary_print_prose.css"> 
<meta http-equiv="content-type" content="text/html;charset=utf-8" /> 
</head>
	
<body>

<p class=pagehead>GAI SOLLII APOLLINARIS SIDONII CARMINA</p>

<center><h2 class="date">Recensuit et emendavit Christianus Luetjohann<br>
Berolini MDCCCLXXXVII</h2></center>

<p class=smallborder></P>

<p class=margin>
<a href="#1">I</A>&nbsp;&nbsp;<a href="#2">II</A>&nbsp;&nbsp;<a href="#3">III</A>&nbsp;&nbsp;<a href="#4">IV</A>&nbsp;&nbsp;<a href="#5">V</A>&nbsp;&nbsp;<a href="#6">VI</A>&nbsp;&nbsp;<a href="#7">VII</A>&nbsp;&nbsp;<a href="#8">VIII</A>&nbsp;&nbsp;<a href="#9">IX</A>&nbsp;&nbsp;<a href="#10">X</A>&nbsp;&nbsp;<a href="#11">XI</A>&nbsp;&nbsp;<a href="#12">XII</A>&nbsp;&nbsp;<a href="#13">XIII</A>&nbsp;&nbsp;<a href="#14">XIV</A>&nbsp;&nbsp;<a href="#15">XV</A>&nbsp;&nbsp;<a href="#16">XVI</A>&nbsp;&nbsp;<a href="#17">XVII</A>&nbsp;&nbsp;<a href="#18">XVIII</A>&nbsp;&nbsp;<a href="#19">XIX</A>&nbsp;&nbsp;<a href="#20">XX</A>&nbsp;&nbsp;<a href="#21">XXI</A>&nbsp;&nbsp;<a href="#22">XXII</A>&nbsp;&nbsp;<a href="#23">XXIII</A>&nbsp;&nbsp;<a href="#24">XXIV</A></p>
<p class=smallborder></P>

<p>
<b><a name="1"></A>CARMEN I
</p>

<p>
PRAEFATIO IN PANEGYRICUM DICTUM ANTHEMIO AUGUSTO BIS CONSULI.</b>
</p>
<p> 
Cum iuvenem super astra Iovem natura locaret<br> 
&nbsp;&nbsp;&nbsp;&nbsp;&nbsp;&nbsp;susciperetque novus regna vetusta deus,<br> 
certavere suum venerari numina numen<br> 
&nbsp;&nbsp;&nbsp;&nbsp;&nbsp;&nbsp;disparibusque modis par cecinere sophos.<br> 
Mars clangente tuba patris praeconia dixit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
&nbsp;&nbsp;&nbsp;&nbsp;&nbsp;&nbsp;laudavitque sono fulmina fulmineo;<br> 
Arcas et Arcitenens fidibus strepuere sonoris,<br> 
&nbsp;&nbsp;&nbsp;&nbsp;&nbsp;&nbsp;doctior hic citharae pulsibus, ille lyrae;<br> 
Castalidumque chorus vario modulamine plausit,<br> 
&nbsp;&nbsp;&nbsp;&nbsp;&nbsp;&nbsp;carminibus, cannis, pollice, voce, pede.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 
sed post caelicolas etiam mediocria fertur<br> 
&nbsp;&nbsp;&nbsp;&nbsp;&nbsp;&nbsp;cantica semideum sustinuisse deus.<br> 
tunc Faunis Dryades Satyrisque Mimallones aptae<br> 
&nbsp;&nbsp;&nbsp;&nbsp;&nbsp;&nbsp;fuderunt lepidum, rustica turba, melos.<br> 
alta cicuticines liquerunt Maenala Panes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
&nbsp;&nbsp;&nbsp;&nbsp;&nbsp;&nbsp;postque chelyn placuit fistula rauca Iovi.<br> 
hos inter Chiron, ad plectra sonantia saltans,<br> 
&nbsp;&nbsp;&nbsp;&nbsp;&nbsp;&nbsp;flexit inepta sui membra facetus equi;<br> 
semivir audiri meruit meruitque placere,<br> 
&nbsp;&nbsp;&nbsp;&nbsp;&nbsp;&nbsp;quamvis hinnitum, dum canit, ille daret.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 
ergo sacrum dives et pauper lingua litabat<br> 
&nbsp;&nbsp;&nbsp;&nbsp;&nbsp;&nbsp;summaque tunc voti victima cantus erat.<br> 
sic nos, o Caesar, nostri spes maxima saecli,<br> 
&nbsp;&nbsp;&nbsp;&nbsp;&nbsp;&nbsp;post magnos proceres parvula tura damus,<br> 
audacter docto coram Victore canentes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br> 
&nbsp;&nbsp;&nbsp;&nbsp;&nbsp;&nbsp;aut Phoebi aut vestro qui solet ore loqui;<br> 
qui licet aeterna sit vobis quaestor in aula,<br> 
&nbsp;&nbsp;&nbsp;&nbsp;&nbsp;&nbsp;aeternum nobis ille magister erit.<br> 
ergo colat variae te, princeps, hostia linguae;<br> 
&nbsp;&nbsp;&nbsp;&nbsp;&nbsp;&nbsp;nam nova templa tibi pectora nostra facis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 
</p>

<p>
<a name="2"></A><b>CARMEN II
<p>
PANEGYRICUS.</b>
</p>

<p>
Auspicio et numero fasces, Auguste, secundos<br> 
erige et effulgens trabealis mole metalli<br> 
annum pande novum consul vetus, ac sine fastu<br> 
scribere bis fastis; quamquam diademate erinem<br> 
fastigatus eas umerosque ex more priorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
includat Sarrana chlamys, te picta togarum<br> 
purpura plus capiat, quia res est semper ab aevo<br> 
rara frequens consul. tuque o cui laurea, Iane,<br> 
annua debetur, religa torpore soluto<br> 
quavis fronde comas, subita nec luce pavescạs&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 

principis aut rerum credas elementa moveri.<br> 
nil natura novat: sol hic quoque venit ab ortu.<br> 
hic est, o proceres, petiit quem Romula virtus<br> 
et quem vester amor; cui se ceu victa procellis<br> 
atque carens rectore ratis res publica fractam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
intulit, ut digno melius flectenda magistro,<br> 
ne tempestates, ne te, pirata, timeret.<br> 
te prece ruricola expetiit, te foedere iunctus<br> 
adsensu, te castra tubis, te curia plausu,<br> 
te punctis scripsere tribus collegaque misit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 

te nobis regnumque tibi; suffragia tot sunt<br> 
quanta legit mundus. fateor, trepidavimus omnes,<br> 
ne vellet collega pius permittere voto<br> 
publica vota tuo. credet Ventura propago:<br> 
in nos ut possint, princeps, sic cuncta licere,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br> 
de te non totum licuit tibi. facta priorum<br> 
exsuperas, Auguste Leo; nam regna super stat<br> 
qui regnare iubet: melius res publica vestra<br> 
nunc erit una magis, quae sic est facta duorum.<br> 
salve, sceptrorum columen, regina Orientis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 

orbis Roma tui, rerum mihi principe misso<br> 
iam non Eoo solum veneranda Quiriti,<br> 
imperii sedes, sed plus pretiosa, quod extas<br> 
imperii genetrix. Rhodopen quae portat et Haemum,<br> 
Thracum terra tua est, heroum fertilis ora.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</font><br> 
excipit hic natos glacies et matris ab alvo<br> 
artus infantum molles nix civica durat.<br> 
pectore vix alitur quisquam, sed ab ubere tractus<br> 
plus potat per vulnus equum; sic lacte relicto<br> 
virtutem gens tota bibit. crevere parumper:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</font><br> 

mox pugnam ludunt iaculis; hos suggerit illis<br> 
nutrix plaga iocos; pueri venatibus apti<br> 
lustra feris vacuant, rapto ditata iuventus<br> 
iura colit gladii, consummatamque senectam<br> 
non ferro finire pudet: tali ordine vitae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</font><br> 
cives Martis agunt. at tu circumflua ponto<br> 
Europae atque Asiae commissam carpis utrimquc<br> 
temperiem; nam Bistonios Aquilonis hiatus<br> 
proxima Calchidici sensim tuba temperat Euri.<br> 
interea te Susa tremunt ac supplice cultu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</font><br> 

flectit Achaemenius lunatum Persa tiaram.<br> 
Indus odorifero crinem madefactus amomo<br> 
in tua lucra feris exarmat guttur alumnis,<br> 
ut pandum dependat ebur; sic trunca reportat<br> 
Bosphoreis elefas inglorius ora tributis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</font><br> 
porrigis ingentem spatiosis moenibus urbem,<br> 
quam tamen angustam populus facit; itur in aequor<br> 
molibus et veteres tellus nova contrahit undas,<br> 
namque Dicarchaeae translatus pulvis harenae<br> 
intratis solidatur aquis durataque massa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</font><br> 

sustinet advectos peregrino in gurgite campos.<br> 
sic te dispositam spectantemque undique portus,<br> 
vallatam pelago terrarum commoda cingunt.<br> 
Fortunata satis, Romae partita triumphos,<br> 
et iam non querimur: valeat divisio regni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</font><br> 
concordant lancis partes; dum pondera nostra<br> 
suscipis, aequasti. tali tu civis ab urbe<br> 
Procopio genitore micas; cui prisca propago<br> 
Augustis venit a proavis, quem dicere digno<br> 
non datur eloquio, nec si modo surgat Averno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</font><br> 

qui cantu flexit scopulos digitisque canoris<br> 
compulit auritas ad plectrum currere silvas,<br> 
cum starent Hebri latices cursuque ligato<br> 
Huic quondam iuveni reparatio credita pacis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</font><br> 
Assyriae; stupuit primis se Parthus in annis<br> 
consilium non ferre senis; conterritus haesit<br> 
quisque sedet sub rege satraps: ita vinxerat omnes<br> 
legati genius. tremuerunt Medica rura,<br> 
quaeque draconigenae portas non clauserat hosti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</font><br> 

tum demum Babylon nimis est sibi visa patere.<br> 
partibus at postquam statuit nova formula foedus<br> 
Procopio dictante magis, iuratur ab illis<br> 
ignis et unda deus nec non rata pacta futura<br> 
hic divos testatur avos. Chaldaeus in extis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</font><br> 
pontificum de more senex arcana peregit<br> 
murmura; gemmantem pateram rex ipse retentans<br> 
fudit turicremis carchesia cernuus aris.<br> 
suscipit hinc reducem duplicati culmen honoris:<br> 
patricius necnon peditumque equitumque magister&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</font><br> 

praeficitur castris, ubi Tauri claustra cohercens<br> 
Aethiopasque vagos belli terrore relegans<br> 
gurgite pacato famulum spectaret Orontem.<br> 
Huic socer Anthemius, praefectus, consul et idem,<br> 
iudiciis populos atque annum nomine rexit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</font><br> 
purpureos Fortuna viros cum murice semper<br> 
prosequitur, solum hoc tantum mutatur in illis,<br> 
ut regnet qui consul erat. sed omittimus omnes.<br> 
iam tu ad plectra veni, tritus cui casside crinis<br> 
ad diadema venit, rutilum cui Caesaris ostrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</font><br> 

deposito thorace datur sceptroque replenda<br> 
mucrone est vacuata manus. cunabula vestra<br> 
imperii fulsere notis et praescia tellus<br> 
aurea converso promisit saecula fetu.<br> 
te nascente ferunt exorto flumina melle&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</font><br> 
dulcatis cunctata vadis oleique liquores<br> 
isse per attonitas bacca pendente trapetas.<br> 
protulit undantem segetem sine semine campus<br> 
et sine se natis invidit pampinus uvis.<br> 
hibernae rubuere rosae spretoque rigore&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</font><br> 

lilia permixtis insultavere pruinis.<br> 
tale puerperium quotiens Lucina resolvit,<br> 
mos elementorum cedit regnique futuri<br> 
fit rerum novitate fides. venisse beatos<br> 
sic loquitur natura deos: constantis Iuli 	115</font><br> 
lambebant teneros incendia blanda capillos;<br> 
Astyages Cyro pellendus forte nepoti<br> 
inguinis expavit diffusum vite racemum;<br> 
praebuit intrepido mammas lupa feta Quirino;<br> 
Iulius in lucem venit, dum laurea flagrat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>120</font><br> 

magnus Alexander nec non Augustus habentur<br> 
concepti serpente deo Phoebumque Iovemque<br> 
divisere sibi: namque horum quaesiit unus<br> 
Cinyfia sub Syrte patrem; maculis genetricis<br> 
alter Phoebigenam sese gaudebat haberi, 	125</font><br> 
Paeonii iactans Epidauria signa draconis.<br> 
multos cinxerunt aquilae subitumque per orbem<br> 
lusit venturas famulatrix penna coronas.<br> 
ast hunc, egregii proceres, ad sceptra vocari<br> 
iam tum nosse datum est, laribus cum forte paternis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>130</font><br> 

protulit excisus iam non sua germina palmes.<br> 
imperii ver illud erat; sub imagine frondis<br> 
dextra per arentem florebant omina virgam.<br> 
at postquam primos infans exegerat annos,<br> 
reptabat super arma patris, quamque arta terebat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>135</font><br> 
lammina cervicem gemina complexus ab ulna<br> 
livida laxatis intrabat ad oscula cristis.<br> 
ludus erat puero raptas ex hoste sagittas<br> 
festina tractare manu captosque per arcus<br> 
flexa reluctantes in cornua trudere nervos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>140</font><br> 

nunc tremulum tenero iaculum torquere lacerto<br> 
inque frementis equi dorsum cum pondere conti<br> 
indutas Chalybum saltu transferre catenas,<br> 
inventas agitare feras et fronde latentes<br> 
quaerere, deprensas modo claudere cassibus artis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>145</font><br> 
nunc torto penetrare veru: tum saepe fragore<br> 
laudari comitum, frendens cum belua ferrum<br> 
ferret et intratos exirent arma per armos.<br> 
conde Pelethronios, alacer puer et venator,<br> 
Aeacida, titulos, quamquam subiecta magistri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>150</font><br> 

terga premens et ob hoc securus lustra pererrans<br> 
tu potius regereris equo. non principe nostro<br> 
spicula direxit melius Pythona superstans<br> 
Paean, cum vacua turbatus paene pharetra<br> 
figeret innumeris numerosa volumina telis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>155</font><br> 
Nec minus haec inter veteres audire sophistas:<br> 
Mileto quod crete Thales vadimonia culpas,<br> 
Lindie quod Cleobule canis 'modus optimus esto',<br> 
ex Efyra totum meditaris quod Periander,<br> 
Attice quodve Solon finem bene respicis aevi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>160</font><br> 

Prienaee Bia, quod plus tibi turba malorum est,<br> 
noscere quod tempus, Lesbo sate Pittace, suades,<br> 
quod se nosse omnes vis, ex Lacedaemone Chilon.<br> 
praeterea didicit varias, nova dogmata, sectas:<br> 
quicquid laudatum est Scythicis Anacharsis in arvis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>165</font><br> 
quicquid legifero profecit Sparta Lycurgo,<br> 
quicquid Erechtheis Cynicorum turba volutat<br> 
gymnasiis, imitata tuos, Epicure, sodales;<br> 
quicquid nil verum statuens Academia duplex<br> 
personat, arroso quicquid sapit ungue Cleanthes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>170</font><br> 

quicquid Pythagoras, Democritus, Heraclitus<br> 
deflevit, risit, tacuit; quodcumque Platonis<br> 
ingenium, quod in arce fuit, docet ordine terno,<br> 
quae vel Aristoteles, partitus membra loquendi,<br> 
argumentosis dat retia syllogismis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>175</font><br> 
quicquid Anaximenes, Euclides, Archyta, Zenon,<br> 
Arcesilas, Chrysippus Anaxagorasque dederunt,<br> 
Socraticusque animus post fatum in Faedone vivus,<br> 
despiciens vastas tenuato in crure catenas,<br> 
cum tremeret mors ipsa reum ferretque venenum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>180</font><br> 

pallida securo lictoris dextra magistro.<br> 
praeterea quicquid Latialibus indere libris<br> 
prisca aetas studuit, totum percurrere suetus;<br> 
Mantua quas acies pelagique pericula lusit<br> 
Zmyrnaeas imitata tubas, quamcumque loquendi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>185</font><br> 
Arpinas dat consul opem, sine fine secutus<br> 
fabro progenitum, spreto cui patre polita<br> 
eloquiis plus lingua fuit, vel quicquid in aevum<br> 
mittunt Euganeis Patavina volumina chartis;<br> 
qua Crispus brevitate placet, quo pondere Varro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>190</font><br> 

quo genio Plautus, quo fulmine Quintilianus,<br> 
qua pompa Tacitus numquam sine laude loquendus.<br> 
His hunc formatum studiis, natalibus ortum,<br> 
moribus imbutum, princeps cui mundus ab Euro<br> 
ad Zephyrum tunc sceptra dabat, cui nubilis atque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>195</font><br> 
unica purpureos debebat nata nepotes,<br> 
elegit generum: sed non ut deside luxu<br> 
fortuna soceri contentus et otia captans<br> 
nil sibi deberet; comitis sed iure recepto<br> 
Danuvii ripas et tractum limitis ampli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>200</font><br> 

circuit, hortatur, disponit, discutit, armat.<br> 
sic sub patre Pius moderatus castra parentis,<br> 
sic Marcus vivente Pio, post iura daturi,<br> 
innumerabilibus legionibus imperitabant.<br> 
hinc reduci datur omnis honos, et utrique magister&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>205</font><br>
militiae consulque micat, coniuncta potestas<br> 
patricii, celerique gradu privata cucurrit<br> 
culmina conscenditque senum puer ipse curulem,<br> 
sedit et emerito iuvenis veteranus in auro.<br> 
Iamque parens divos: sed vobis nulla cupido&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>210</font><br> 

imperii; longam diademata passa repulsam<br> 
insignem legere virum, quem deinde legentem<br> 
spernere non posses. soli tibi contulit uni<br> 
hoc Fortuna decus, quamquam te posceret ordo,<br> 
ut lectus princeps mage quam videare relictus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>215</font><br> 
post socerum augustum regnas, sed non tibi venit<br> 
purpura per thalamos et coniunx regia regno<br> 
laus potius quam causa fuit; nam iuris habenis<br> 
non generum legit res publica, sed generosum.<br> 
fallor, bis gemino nisi cardine rem probat orbis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>220</font><br> 

ambit te Zephyrus rectorem, destinat Eurus,<br> 
ad Boream pugnas et formidaris ad Austrum.<br> 
Ante tamen quam te socium collega crearet,<br> 
perstrinxisse libet, quos Illyris ora triumphos<br> 
viderit, excisam quae se Valameris ab armis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>225</font><br> 
forte ducis nostri vitio deserta gemebat.<br> 
haud aliter, caesus quondam cum Caepio robur<br> 
dedidit Ausonium, subita cogente ruina<br> 
electura ducem post guttura fracta Iugurthae<br> 
ultum Arpinatem Calpurnia foedera lixam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>230</font><br> 

opposuit rabido res publica territa Cimbro.<br> 
hic primum ut vestras aquilas provincia vidit,<br> 
desiit hostiles confestim horrere dracones.<br> 
ilicet edomiti bello praedaque carentes<br> 
mox ipsi tua praeda iacent. sed omittimus istos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>235</font><br> 
ut populatores: belli magis acta revolvo,<br> 
quod bellum non parva manus nec carcere fracto<br> 
ad gladiaturam tu Spartace vincte, parasti,<br> 
sed Scythicae vaga turba plagae, feritatis abundans,<br> 
dira, rapax, vehemens, ipsis quoque gentibus illic&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>240</font><br> 

barbara barbaricis, cuius dux Hormidac atque<br> 
civis erat. quis tale solum est murique genusque.<br> 
Albus Hyperboreis Tanais qua vallibus actus<br> 
Riphaea de caute cadit, iacet axe sub ursae<br> 
gens animis membrisque minax: ita vultibus ipsis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>245</font><br> 
infantum suus horror inest, consurgit in artum<br> 
massa rotunda caput; geminis sub fronte cavernis<br> 
visus adest oculis absentibus; acta cerebri<br> 
in cameram vix ad refugos lux pervenit orbes,<br> 
non tamen et clausos; nam fornice non spatioso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>250</font><br> 

magna vident spatia, et maioris luminis usum<br> 
perspicua in puteis compensant puncta profundis.<br> 
tum, ne per malas excrescat fistula duplex,<br> 
obtundit teneras circumdata fascia nares,<br> 
ut galeis cedant: sic propter proelia natos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>255</font><br> 
maternus deformat amor, quia tensa genarum<br> 
non interiecto fit latior area naso.<br> 
cetera pars est pulchra viris: stant pectora vasta,<br> 
insignes umeri, succincta sub ilibus alvus.<br> 
forma quidem pediti media est, procera sed extat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>260</font><br> 

si cernas equites: sic longi saepe putantur,<br> 
si sedeant. vix matre carens ut constitit infans,<br> 
mox praebet dorsum sonipes; cognata reare<br> 
membra viris: ita semper equo ceu fixus adhaeret<br> 
rector; cornipedum tergo gens altera fertur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>265</font><br> 
haec habitat. teretes arcus et spicula cordi,<br> 
terribiles certaeque manus iaculisque ferendae<br> 
mortis fixa fides et non peccante sub ictu<br> 
edoctus peccare furor. gens ista repente<br> 
erumpens solidumque rotis transvecta per Histrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>270</font><br> 

venerat et sectas inciderat orbita lymphas.<br> 
hanc tu directus per Dacica rura vagantem<br> 
contra is, aggrederis, superas, includis; et ut te<br> 
metato spatio castrorum Serdica vidit,<br> 
obsidione premis. quae te sic tempore multo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>275</font><br> 
in vallo positum stupuit, quod miles in agros<br> 
nec licitis nec furtivis excursibus ibat.<br> 
cui deesset cum saepe Ceres semperque Lyaeus,<br> 
disciplina tamen non defuit; inde propinquo<br> 
hoste magis timuere ducem. sic denique factum est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>280</font><br> 

ut socius tum forte tuus, mox proditor, illis<br> 
frustra terga daret commissae tempore pugnae.<br> 
qui iam cum fugeret flexo pede cornua nudans,<br> 
tu stabas acie solus, te sparsa fugaci<br> 
expetiit ductore manus, te Marte pedestri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>285</font><br> 
sudantem repetebat eques, tua signa secutus<br> 
non se desertum sensit certamine miles.<br> 
i nunc et veteris profer praeconia Tulli,<br> 
aetas cana patrum, quod pulchro hortamine mendax<br> 
occuluit refugi nutantia foedera Metti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>290</font><br> 

nil simile est fallique tuum tibi non placet hostem.<br> 
tunc vicit miles, dum se putat esse iuvandum;<br> 
hic vicit, postquam se comperit esse relictum.<br> 
dux fugit, insequeris; renovat certamina, vincis;<br> 
clauditur, expugnas; elabitur, obruis atque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>295</font><br> 
Sarmaticae paci pretium sua funera ponis.<br> 
paretur, iussum subiit iam transfuga letum<br> 
atque peregrino cecidit tua victima ferro.<br> 
ecce iterum, si forte placet, conflige, vetustas;<br> 
Hannibal ille ferox ad poenam forte petitus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>300</font><br> 

etsi non habuit ius vitae fine supremo,<br> 
certe habuit mortis: quem caecus carcer et uncus<br> 
et quem expectabat fracturus guttura lictor,<br> 
hausit Bebrycio constantior hospite virus;<br> 
nam te qui fugit, mandata morte peremptus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>305</font><br> 
non tam victoris periit quam iudicis ore.<br> 
Nunc ades, o Paean, lauro cui grypas obuncos<br> 
docta lupata ligant, quotiens per frondea lora<br> 
flectis penniferos ederis bicoloribus armos;<br> 
huc converte chelyn: non est modo dicere tempus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>310</font><br> 

Pythona exstinctum nec bis septena sonare<br> 
vulnera Tantalidum, quorum tibi funera servat<br> 
cantus et aeterno vivunt in carmine mortes.<br> 
vos quoque, Castalides, paucis quo numine nobis<br> 
venerit Anthemius gemini cum foedere regni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>315</font><br> 
pandite: pax rerum misit qui bella gubernet.<br> 
Auxerat Augustus naturae lege Severus<br> 
divorum numerum; quem mox Oenotria casum<br> 
vidit ut aerei de rupibus Appennini<br> 
pergit caerulei vitreas ad Thybridis aedes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>320</font><br> 

non galea conclusa genas (nec sutilis illi<br> 
circulus inpactis loricam texuit hamis),<br> 
sed nudata caput; pro crine racemifer exit<br> 
plurima per frontem constringens oppida palmes,<br> 
perque umeros teretes, rutilantes perque lacertos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>325</font><br> 
pendula gemmiferae mordebant suppara bullae.<br> 
segnior incedit senio venerandaque membra<br> 
viticomam retinens baculi vice flectit ad ulmum.<br> 
sed tamen Vbertas sequitur: quacumque propinquat,<br> 
incessu fecundat iter; comitataque gressum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>330</font><br> 

laeta per impressas rorat Vindemia plantas.<br> 
ilicet ingreditur Tiberini gurgitis antrum;<br> 
currebat fluvius residens et harundinis altae<br> 
concolor in viridi fluitabat silva capillo.<br> 
dat sonitum mento unda cadens, licet hispida saetis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>335</font><br> 
suppositis multum sedaret barba fragorem.<br> 
pectore ructabat latices lapsuque citato<br> 
sulcabat madidam iam torrens alveus alvum.<br> 
terretur veniente dea manibusque remissis<br> 
remus et urna cadunt. veniae tum verba paranti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>340</font><br> 

illa prior: 'venio viduatam praesule nostro<br> 
per te, si placeat, lacrimis inflectere Romam:<br> 
expetat Aurorae partes fastuque remoto<br> 
hoc unum praestet, iam plus dignetur amari.<br> 
instrue quas quaerat vires orbique iacenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>345</font><br> 
quo poscat dic orbe caput. quemcumque creavit<br> 
axe meo natum, confestim fregit in illo<br> 
imperii fortuna rotas. hinc Vandalus hostis<br> 
urget et in nostrum numerosa classe quotannis<br> 
militat excidium, conversoque ordine fati&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>350</font><br> 

torrida Caucaseos infert mihi Byrsa furores.<br> 
praeterea invictus Ricimer, quem publica fata<br> 
respiciunt, proprio solus vix Marte repellit<br> 
piratam per rura vagum, qui proelia vitans<br> 
victorem fugitivus agit. quis sufferat hostem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>355</font><br> 
qui pacem pugnamque negat? nam foedera nulla<br> 
cum Ricimere iacit. quem cur nimis oderit audi.<br> 
incertum crepat ille patrem, cum serva sit illi<br> 
certa parens; nunc ut regis sit filius, effert<br> 
matris adulterium. tum livet, quod Ricimerem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>360</font><br> 

in regnum duo regna vocant; nam patre Suebus,<br> 
a genetrice Getes. simul et reminiscitur illud,<br> 
quod Tartesiacis avus huius Vallia terris<br> 
Vandalicas turmas et iuncti Martis Halanos<br> 
stravit et occiduam texere cadavera Calpen.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>365</font><br> 
quid veteres narrare fugas, quid damna priorum?<br> 
Agrigentini recolit dispendia campi.<br> 
inde furit, quod se docuit satis iste nepotem<br> 
illius esse viri, quo viso, Vandale, semper<br> 
terga dabas. nam non Siculis illustrior arvis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>370</font><br> 

tu, Marcelle, redis, per quem tellure marique<br> 
nostra Syracosios presserunt arma penates;<br> 
nec tu, cui currum Curii superare, Metelle,<br> 
contigit, ostentans nobis elefanta frequentem,<br> 
grex niger albentes tegeret cum mole iugales&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>375</font><br> 
auctoremque suum celaret pompa triumphi.<br> 
Noricus Ostrogothum quod continet, iste timetur;<br> 
Gallia quod Rheni Martem ligat, iste pavori est.<br> 
quod consanguineo me Vandalus hostis Halano<br> 
diripuit radente, suis hic ultus ab armis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>380</font><br> 

sed tamen unus homo est nec tanta pericula solus<br> 
tollere, sed differre potest: modo principe nobis<br> 
est opus armato, veterum qui more parentum<br> 
non mandet sed bella gerat, quem signa moventem<br> 
terra vel unda tremant, ut tandem iure recepto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>385</font><br> 
Romula desuetas moderentur classica classes.'<br> 
Audiit illa pater, simul annuit. itur in urbem.<br> 
continuo videt ipse deam, summissus adorat,<br> 
pectus et exertam tetigerunt cornua mammam:<br> 
mandatas fert inde preces. quas diva secuta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>390</font><br> 

apparat ire viam. laxatos torva capillos<br> 
stringit et inclusae latuerunt casside turres;<br> 
infula laurus erat. bullis hostilibus asper<br> 
applicat a laeva surgentem balteus ensem.<br> 
inseritur clipeo victrix manus; illius orbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>395</font><br> 
Martigenae, lupa, Thybris, Amor, Mars, Ilia complent<br> 
fibula mordaci refugas a pectore vestes<br> 
dente capit. micat hasta minax, quercusque trophaeis<br> 
curva tremit placidoque deam sub fasce fatigat.<br> 
perpetuo stat planta solo, sed fascia primos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>400</font><br> 

sistitur ad digitos, retinacula bina cothurnis<br> 
mittit in adversum vincto de fomite pollex,<br> 
quae stringant crepidas et concurrentibus ansis<br> 
vinclorum pandas texant per crura catenas.<br> 
ergo, sicut erat, liquidam transvecta per aethram&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>405</font><br> 
nascentis petiit tepidos Hyperionis ortus.<br> 
Est locus Oceani, longinquis proximus Indis,<br> 
axe sub Eoo, Nabataeum tensus in Eurum:<br> 
ver ibi continuum est, interpellata nec ullis<br> 
frigoribus pallescit humus, sed flore perenni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>410</font><br> 

picta peregrinos ignorant arva rigores;<br> 
halant rura rosis, indiscriptosque per agros<br> 
fragrat odor; violam, cytisum, serpylla, ligustrum,<br> 
lilia, narcissos, casiam, colocasia, caltas,<br> 
costum, malobathrum, myrrhas, opobalsama, tura&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>415</font><br> 
parturiunt campi; nec non pulsante senecta<br> 
hinc rediviva petit vicinus cinnama Phoenix,<br> 
hic domus Aurorae rutilo crustante metallo<br> 
bacarum praefert leves asprata lapillos.<br> 
diripiunt diversa oculos et ab arte magistra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>420</font><br> 

hoc vincit quodcumque vides; sed conditur omnis<br> 
sub domina praesente decor, nimioque rubore<br> 
gemmarum varios perdit, quia possidet, ignes.<br> 
fundebat coma pexa crocos flexoque lacerto<br> 
lutea depressus comebat tempora pecten.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>425</font><br> 
fundebant oculi radios; color igneus illis,<br> 
non tamen ardor erat, quamvis de nocte recussa<br> 
excepti soleant sudorem fingere rores.<br> 
pectora bis cingunt zonae, parvisque papillis<br> 
invidiam facit ipse sinus; pars extima pepli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>430</font><br> 

perfert puniceas ad crura rubentia rugas.<br> 
sic regina sedet solio; sceptri vice dextram<br> 
lampadis hasta replet; Nox adstat proxima divae,<br> 
iam refugos conversa pedes, ac pone tribunal<br> 
promit Lux summum vix intellecta cacumen.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>435</font><br> 
hinc Romam liquido venientem tramite cernens<br> 
exiluit propere et blandis prior orsa loquelis:<br> 
'quid, caput o mundi,' dixit, 'mea regna revisis?<br> 
quidve iubes?' paulum illa silens atque aspera miscens<br> 
mitibus haec coepit: 'venio (desiste moveri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>440</font><br> 

nec multum trepida), non ut mihi pressus Araxes<br> 
imposito sub ponte fluat nec ut ordine prisco<br> 
Indicus Ausonia potetur casside Ganges,<br> 
aut ut tigriferi pharetrata per arva Niphatis<br> 
depopuletur ovans Artaxata Caspia consul.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>445</font><br> 
non Pori modo regna precor nec ut hisce lacertis<br> 
frangat Hydaspeas aries inpactus Erythras.<br> 
non in Bactra feror nec committentia pugnas<br> 
nostra Semiramiae rident ad classica portae.<br> 
Arsacias non quaero domus nec tessera castris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>450</font><br> 

in Tesifonta datur. totum hunc tibi cessimus axem.<br> 
et nec sic mereor, nostram ut tueare senectam?<br> 
omne quod Euphraten Tigrimque interiacet, olim<br> 
sola tenes; res empta mihi est de sanguine Crassi,<br> 
ad Carrhas pretium scripsi; nec inulta remansi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>455</font><br> 
aut periit sic emptus ager; si fallo, probasti,<br> 
Ventidio mactate Sapor. nec sufficit istud:<br> 
Armenias Pontumque dedi, quo Marte petitum<br> 
dicat Sulla tibi; forsan non creditur uni:<br> 
consule Lucullum. taceo iam Cycladas omnes:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>460</font><br> 

adquisita meo servit tibi Creta Metello.<br> 
transcripsi Cilicas: hos Magnus fuderat olim.<br> 
adieci Syriae, quos nunc moderaris, Isauros:<br> 
hos quoque sub nostris domuit Servilius armis.<br> 
concessi Aetolos veteres Acheloiaque arva,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>465</font><br> 
transfudi Attalicum male credula testamentum,<br> 
Epirum retines: tu scis, cui debeat illam<br> 
Pyrrhus. in Illyricum specto te mittere iura<br> 
ac Macetum terras: et habes tu, Paule, nepotes.<br> 
Aegypti frumenta dedi: mihi vicerat olim&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>470</font><br> 

Leucadiis Agrippa fretis. Iudaea tenetur<br> 
sub dicione tua, tamquam tu miseris illuc<br> 
insignem cum patre Titum. tibi Cypria merces<br> 
fertur; pugnaces ego pauper laudo Catones.<br> 
Dorica te tellus et Achaica rura tremiscunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>475</font><br> 
tendis et in bimarem felicia regna Corinthon:<br> 
dic, Byzantinus quis rem tibi Mummius egit?<br> 
Sed si forte placet veteres sopire querelas,<br> 
Anthemium concede mihi. sit partibus istis<br> 
Augustus longumque Leo; mea iura gubernet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>480</font><br> 

quem petii; patrio vestiri murice natam<br> 
gaudeat Euphemiam sidus divale parentis.<br> 
adice praeterea privatum ad publica foedus:<br> 
sit socer Augustus genero Ricimere beatus;<br> 
nobilitate micant: est vobis regia virgo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>485</font><br> 
regius ille mihi. si concors annuis istud,<br> 
mox Libyam sperare dabis. circumspice taedas<br> 
antiquas: par nulla tibi sic copula praesto est.<br> 
proferat hic veterum thalamos diserimine partos<br> 
Grraecia, ni pudor est: repäratis Pisa quadrigis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>490</font><br> 

suscitet Oenomaum, natae quem fraude cadentem<br> 
cerea destituit resolutis axibus obex;<br> 
procedat Colchis prius agnita virgo marito<br> 
crimine quam sexu; spectet de carcere circi<br> 
pallentes Atalanta procos et poma decori&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>495</font><br> 
Hippomenis iam non pro solo colligat auro;<br> 
Deianira, tuas Achelous gymnade pinguis<br> 
illustret taedas et ab Hercule pressus anhelo<br> 
lassatum foveat rivis rivalibus hostem:<br> 
quantumvis veteris repetam conubia saecli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>500</font><br> 

transcendunt hic heroas, heroidas illa.<br> 
hos thalamos, Ricimer, Virtus tibi pronuba poscit<br> 
atque Dionaeam dat Martia laurea myrtum.<br> 
ergo age, trade virum non otia pigra foventem<br> 
deliciisque gravem, sed quem modo nauticus urit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>505</font><br> 
aestus Abydenique sinus et Sestias ora<br> 
Hellespontiacis circumclamata procellis;<br> 
quas pelagi fauces non sic tenuisse vel illum<br> 
crediderim, cui ruptus Athos, cui remige Medo<br> 
turgida silvosam currebant vela per Alpem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>510</font><br> 

nec Lucullanis sic haec freta cincta carinis,<br> 
segnis ad insignem sedit cum Cyzicon hostis,<br> 
qui cogente fame cognata cadavera mandens<br> 
vixit morte sua. sed quid mea vota retardo?<br> 
trade magis.' tum pauca refert Tithonia coniunx:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>515</font><br> 
'duc age, sancta parens, quamquam mihi maximus usus<br> 
invicti summique ducis, dum mitior extes<br> 
et non disiunctas melius moderemur habenas.<br> 
nam si forte placet veterum meminisse laborum,<br> 
et qui pro patria vestri pugnaret Iuli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>520</font><br> 

ut nil plus dicam, prior hinc ego Memnona misi.'<br> 
Finierant; geminas iunxit Concordia partes,<br> 
electo tandem potitur quod principe Roma.<br> 
nunc aliquos voto simili vel amore, Vetustas,<br> 
te legisse crepa, numquam non invida summis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>525</font><br> 
emeritisque viris. Brenni contra arma Camillum<br> 
profer ab exilio Cincinnatoque secures<br> 
expulso Caesone refer flentemque parentem<br> 
a rastris ad rostra roga, miseroque tumultu<br> 
pelle prius quos victa petas; si ruperit Alpes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>530</font><br> 

Poenus, ad afflictos condemnatosque recurre;<br> 
improbus ut rubeat Barcina clade Metaurus,<br> 
multatus tibi consul agat, qui milia fundens<br> 
Hasdrubalis, rutilum sibi cum fabricaverit ensem,<br> 
concretum gerat ipse caput. longe altera nostri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>535</font><br> 
gratia iudicii est: scit se non laesus amari.<br> 
Sed mea iam nimii propellunt carbasa flatus;<br> 
siste, Camena, modos tenues, portumque petenti<br> 
iam placido sedeat mihi carminis ancora fundo.<br> 
at tamen, o princeps, quae nunc tibi classis et arma&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>540</font><br> 

tractentur, quam magna geras quam tempore parvo,<br> 
si mea vota deus produxerit, ordine recto<br> 
aut genero bis mox aut te ter consule dicam.<br> 
nam modo nos iam festa vocant, et ad Ulpia poscunt<br> 
te fora donabis quos libertate Quirites,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>545</font><br> 
quorum gaudentes exceptant verbera malae.<br> 
perge, pater patriae, felix atque omine fausto<br> 
captivos vincture novos absolve vetustos.<br> 
</p>

<p>
<b><a name="3"></A>CARMEN III
<br>
<p>AD LIBELLVM.</b>
</p>

<p>
Quid faceret laetas segetes, quod tempus amandum<br> 
&nbsp;&nbsp;&nbsp;&nbsp;&nbsp;&nbsp;messibus et gregibus, vitibus atque apibus,<br> 
ad Maecenatis quondam sunt edita nomen:<br> 
&nbsp;&nbsp;&nbsp;&nbsp;&nbsp;&nbsp;hinc, Maro, post audes arma virumque loqui.<br> 
at mihi Petrus erit Maecenas temporis huius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
&nbsp;&nbsp;&nbsp;&nbsp;&nbsp;&nbsp;nam famae pelagus sidere curro suo.<br> 
si probat, emittit, si damnat carmina, celat,<br> 
&nbsp;&nbsp;&nbsp;&nbsp;&nbsp;&nbsp;nec nos ronchisono rhinocerote notat.<br> 
i, liber: hic nostrum tutatur, crede, pudorem;<br> 
&nbsp;&nbsp;&nbsp;&nbsp;&nbsp;&nbsp;hoc censore etiam displicuisse placet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 
</p>

<p>
<b><a name="4">CARMEN IV
<br>
<p>PRAEFATIO PANEGYRICI DICTI D. N. IMP. CAESARI IVLIO VALERIO MAIORIANO AUGUSTO.</b>
</p>

<p> 
Tityrus ut quondam patulae sub tegmine fagi<br> 
&nbsp;&nbsp;&nbsp;&nbsp;&nbsp;&nbsp;volveret inflatos murmura per calamos,<br> 
praestitit afflicto ius vitae Caesar et agri,<br> 
&nbsp;&nbsp;&nbsp;&nbsp;&nbsp;&nbsp;nec stetit ad tenuem celsior ira reum;<br> 
sed rus concessum dum largo in principe laudat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
&nbsp;&nbsp;&nbsp;&nbsp;&nbsp;&nbsp;caelum pro terris rustica Musa dedit;<br> 
nec fuit inferius Phoebeia dona referre:<br> 
&nbsp;&nbsp;&nbsp;&nbsp;&nbsp;&nbsp;fecerat hic dominum, fecit et ille deum.<br> 
et tibi, Flacce, acies Bruti Cassique secuto<br> 
&nbsp;&nbsp;&nbsp;&nbsp;&nbsp;&nbsp;carminis est auctor qui fuit et veniae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 
sic mihi diverso nuper sub Marte cadenti<br> 
&nbsp;&nbsp;&nbsp;&nbsp;&nbsp;&nbsp;iussisti erecto, victor, ut essem animo.<br> 
serviat ergo tibi servati lingua poetae<br> 
&nbsp;&nbsp;&nbsp;&nbsp;&nbsp;&nbsp;atque meae vitae laus tua sit pretium.<br> 
non ego mordaci fodiam modo dente Maronem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
&nbsp;&nbsp;&nbsp;&nbsp;&nbsp;&nbsp;nec civem carpam, terra Sabella, tuum.<br> 
res minor ingenio nobis, sed Caesare maior;<br> 
&nbsp;&nbsp;&nbsp;&nbsp;&nbsp;&nbsp;vincant eloquio, dummodo nos domino.<br> 
</p>

<p>
<b><a name="5">CARMEN V
<br>
PANEGYRICUS.</b>
</p>

<p> 
Concipe praeteritos, res publica, mente triumphos:<br> 
imperium iam consul habet, quem purpura non plus<br> 
quam lorica operit, cuius diademata frontem<br> 
non luxu sed lege tegunt, meritisque laborum<br> 
post palmam palmata venit; decora omnia regni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
accumulant fasces et princeps consule crescit.<br> 
personat ergo tuum caelo, rure, urbibus, undis<br> 
exultans Europa sophos, quod rector haberis,<br> 
victor qui fueras. fateor, trepidaverat orbis,<br> 
dum non vis vicisse tibi nimioque pudore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 

quod regnum mereare, doles tristique repulsa<br> 
non moderanda subis quae defendenda putasti.<br> 
Sederat exerto bellatrix pectore Roma,<br> 
cristatum turrita caput, cui pone capaci<br> 
casside prolapsus perfundit terga capillus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
laetitiam censura manet terrorque pudore<br> 
crescit, et invita superat virtute venustas.<br> 
ostricolor pepli textus, quem fibula torto<br> 
mordax dente forat; tum quicquid mamma refundit<br> 
tegminis, hoc patulo concludit gemma recessu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 

hinc fulcit rutilus spatioso circite laevum<br> 
umbo latus; videas hic crasso fusa metallo<br> 
antra Rheae fetamque lupam, quam fauce retecta<br> 
blandiri quoque terror erat; quamquam illa vorare<br> 
Martigenas et picta timet; pars proxima Thybrim&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br> 
exprimit; hic scabri fusus sub pumice tofi<br> 
proflabat madidum per guttura glauca soporem;<br> 
pectus palla tegit, quam neverat Ilia coniunx,<br> 
liquenti quae iuncta toro vult murmura lymphis<br> 
tollere et undosi somnum servare mariti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 

ista micant clipeo; cuspis trabe surgit eburna,<br> 
ebria caede virum. propter Bellona trophaeum<br> 
exstruit et quercum captivo pondere curvat.<br> 
consurgit solium saxis, quae caesa rubenti<br> 
Aethiopum de monte cadunt, ubi sole propinquo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</font><br> 
nativa exustas afflavit purpura rupes.<br> 
iungitur hic Synnas, Nomadum lapis additur istic,<br> 
antiquum mentitus ebur; post caute Laconum<br> 
marmoris herbosi radians interviret ordo.<br> 
ergo ut se mediam solio dedit, advolat omnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</font><br> 

terra simul, tum quaeque suos provincia fructus<br> 
exposuit: fert Indus ebur, Chaldaeus amomum,<br> 
Assyrius gemmas, Ser vellera, tura Sabaeus,<br> 
Atthis mel, Phoenix palmas, Lacedaemon olivum,<br> 
Arcas equos, Epirus equas, pecuaria Gallus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</font><br> 
arma Chalybs, frumenta Libys, Campanus Iacchum,<br> 
aurum Lydus, Arabs guttam, Panchaia myrrham,<br> 
Pontus castorea, blattam Tyrus, aera Corinthus;<br> 
Sardinia argentum, naves Hispania defert,<br> 
fulminis et lapidem; scopulos iaculabile fulgur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</font><br> 

fucat et accensam silicem fecunda maritat<br> 
ira deum; quotiens caelum se commovet illic,<br> 
plus ibi terra valet. subito flens Africa nigras<br> 
procubuit lacerata genas et cernua frontem<br> 
iam male fecundas in vertice fregit aristas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</font><br> 
ac sic orsa loqui est: 'venio pars tertia mundi,<br> 
infelix felice uno. famula satus olim<br> 
hic praedo et dominis extinctis barbara dudum<br> 
sceptra tenet tellure mea penitusque fugata<br> 
nobilitate furens quod non est non amat hospes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</font><br> 

o Latii sopite vigor, tua moenia ridet<br> 
insidiis cessisse suis: non concutis hastam?<br> 
non pro me vel capta doles? tua nempe putantur<br> 
surgere fata malis et celsior esse ruina.<br> 
sed melius, quod terror abit: iam vincere restat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</font><br> 
si pugnas, ut victa soles. Porsenna superbum<br> 
Tarquinium inpingens complevit milite Tusco<br> 
Ianiculum quondam; sed dum perrumpere portas<br> 
obsidione parat, totam te pertulit uno<br> 
Coclitis in clipeo; presserunt milia solum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</font><br> 

multa virum pendente via; nec ponte soluto,<br> 
cum caderet, cecidit. rex idem denique morte<br> 
admonitus scribae didicit sibi bella moveri<br> 
non solum cum bella forent; mox pace petita<br> 
in regnum rediit, non tam feriente fugatus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</font><br> 
quam flagrante viro. steterat nam corde gelato<br> 
Scaevola et apposito dextram damnaverat igni,<br> 
plus felix peccante manu, cum forte satelles<br> 
palleret constante reo tormentaque capti<br> 
is fugeret qui tortor erat. Brennum tremuisti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</font><br> 

post melior: quodcumque tuum est, quodcumque vocaris,<br> 
iam solus Tarpeius erat; sed reppulit unus<br> 
tum quoque totam aciem, Senones dum garrulus anser<br> 
nuntiat et vigilat vestrum sine milite fatum.<br> 
me quoque (da veniam, quod bellum gessimus olim)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</font><br> 
post Trebiam Cannasque domas, Romanaque tecta<br> 
Hannibal ante meus quam nostra Scipio vidit.<br> 
quid merui? fatis cogor tibi bella movere,<br> 
cum volo, cum nolo. trepidus te territat hostis,<br> 
sed tutus claudente freto, velut hispidus alta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</font><br> 

sus prope tesqua iacet claususque cacuminat albis<br> 
os nigrum telis gravidum; circumlatrat ingens<br> 
turba canum, si forte velit concurrere campo:<br> 
ille per obiectos vepres tumet atque superbit,<br> 
vi tenuis fortisque loco, dum proximus heia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</font><br> 
venator de colle sonet: vox nota magistri<br> 
lassatam reparat rabiem; tum vulnera caecus<br> 
fastidit sentire furor. quid proelia differs?<br> 
quid mare formidas, pro cuius saepe triumphis<br> 
et caelum pugnare solet? quid quod tibi princeps&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</font><br> 

est nunc praeterea eximius, quem saecula clamant<br> 
venturum excidio Libyae, qui tertius ex me<br> 
accipiet nomen? debent hoc fata labori,<br> 
Maioriane, tuo. quem cur conscendere classem<br> 
ac portus intrare meos urbemque subire,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</font><br> 
si iubeas, cupiam, paucis ex ordine fabor.<br> 
'Fertur, Pannoniae qua Martia pollet Acincus,<br> 
Illyricum rexisse solum cum tractibus Histri<br> 
huius avus; nam Theudosius, quo tempore Sirmi<br> 
Augustum sumpsit nomen, per utramque magistrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</font><br> 

militiam ad partes regni venturus Eoas<br> 
Maiorianum habuit. Latiis sunt condita fastis<br> 
facta ducis, quotiens Scythicis illata colonis<br> 
classica presserunt Hypanim, Peucenque rigentem<br> 
mente salutatis irrisit lixa pruinis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>115</font><br> 
hunc socerum pater huius habet, vir clarus et uno<br> 
culmine militiae semper contentus, ut unum<br> 
casibus in dubiis iunctus sequeretur amicum.<br> 
non semel oblatis temptavit fascibus illum<br> 
Aetio rapere aula suo, sed perstitit ille,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>120</font><br> 

maior honoratis: coepit pretiosior esse<br> 
sic pretio non capta fides. erat ille quod olim<br> 
quaestor consulibus: tractabat publica iure<br> 
aera suo; tantumque modum servabat, ut illum<br> 
narraret rumor iam rebus parcere nati.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>125</font><br> 
Senserat hoc sed forte ducis iam livida coniunx<br> 
augeri famam pueri, suffusaque bili<br> 
coxerat internum per barbara corda venenum.<br> 
ilicet explorat caelum totamque volutis<br> 
percurrit mathesim numeris, interrogat umbras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>130</font><br> 

fulmina rimatur, fibras videt, undique gaudens<br> 
secretum rapuisse deo. sic torva Pelasgum<br> 
Colchis in aplustri steterat trepidante marito<br> 
Absyrtum sparsura patri facturaque caesi<br> 
germani plus morte nefas, dum funere pugnat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>135</font><br> 
et fratrem sibi tela facit: vel cum obruit ignem<br> 
taurorum plus ipsa calens texitque trementem<br> 
frigida flamma virum, quem defendente veneno<br> 
inter flagrantes perhibent alsisse iuvencos.<br> 
ergo animi dudum impatiens, postquam audiit isti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>140</font><br> 

imperium et longum statui, laniata lacertos<br> 
ingreditur qua strata viri vocemque furentem<br> 
his rumpit: 'secure iaces, oblite tuorum,<br> 
o piger: et mundo princeps (sic saecula poscunt)<br> 
Maiorianus erit; clamant hoc sidera signis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>145</font><br> 
hoc homines votis. isti quid sidera quaero,<br> 
fatum aliud cui fecit amor? nil fortius illo,<br> 
et puer est cupidus numquam sed parcus habendi,<br> 
pauper adhuc iam spargit opes, ingentia suadet<br> 
consilia et sequitur, totum quod cogitat altum est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>150</font><br> 

urget quod sperat. ludum si forte retexam,<br> 
consumpsit quicquid iaculis fecisse putaris<br> 
istius una dies: tribus hunc tremuere sagittis<br> 
anguis, cervus, aper, non sic libravit in hostem<br> 
spicula qui nato serpentis corpore cincto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>155</font><br> 
plus timuit, cum succurrit, dum iactibus isdem<br> 
interitum vitamque daret stabilemque teneret<br> 
corde tremente manum, totamque exiret in artem<br> 
spe propiore metus, dans inter membra duorum<br> 
unius mortem. libeat decernere caestu:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>160</font><br> 

cessit Eryx Siculus, simili nec floruit arte<br> 
Sparta, Therapnaea pugilem cum gymnade pinguem<br> 
stratus Bebryciis Amycus suspexit harenis.<br> 
qui vigor in pedibus! frustra sibi natus Ofelte<br> 
Sicaniam tribuit palmam, plantasque superbas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>165</font><br> 
haud ita per siccam Nemeen citus extulit Arcas,<br> 
cuius in Aetolo volitantem pulvere matrem<br> 
horruit Hippomenes, multo qui caespite circi<br> 
contemptu praemissus erat, cum carceris antro<br> 
emicuit pernix populo trepidante virago,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>170</font><br> 

nil toto tactura gradu, cum pallidus ille<br> 
respiceret medium post se decrescere campum<br> 
et longas ad signa vias flatuque propinquo<br> 
pressus in hostili iam curreret anxius umbra,<br> 
donec ad anfractum metae iam iamque relictus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>175</font><br> 
concita ter sparso fregit vestigia pomo.<br> 
qui videt hunc equitem, Ledaeum spernit alumnum<br> 
ac iuvenem, Sthenoboea, tuum. cui terga vetustas<br> 
pennati largitur equi Lyciamque Chimaeram<br> 
quem superasse refert, vulnus cum sustulit unum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>180</font><br> 

tres animas. vitam tum si tibi fata dedissent,<br> 
Maioriane ferox, vetuisses Castora frenos,<br> 
Pollucem caestus, Alconem spicula nosse,<br> 
Bellerofonteis insultaturus opimis.<br> 
si clipeum capiat, vincit Telamone creatum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>185</font><br> 
qui puppes inter Graias contra Hectoris ignem<br> 
ipsam etiam infidi classem defendit Vlixis.<br> 
missile si quanto iaculetur pondere quaeris,<br> 
segnius insertae trepidans pro fasce Camillae<br> 
excussit telum Metabus, nec turbine tanto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>190</font><br> 

stridula Pelidae per Troilon exiit ornus;<br> 
nec sic heroum tardantem busta Creontem<br> 
Atticus Aegides rupit Marathonide quercu;<br> 
nec sic intortum violatae Phoebados ultrix<br> 
in Danaos fulmen iecit, cum Graecia Troiae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>195</font><br> 
noctem habuit similemque facem fixusque Caferei<br> 
cautibus inter aquas flammam ructabat Oileus.<br> 
parva loquor. quid quod, quotiens tibi bella geruntur,<br> 
discipulus, non miles adest? et fingit alumnum:<br> 
aemulus econtra spectat, quod viceris odit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>200</font><br> 

et quos vincis amat; totus dormitat ad istum<br> 
magnus Alexander, patris quem gloria torsit.<br> 
quid faciam infelix? nato quae regna parabo<br> 
exclusa sceptris Geticis, res publica si me<br> 
praeterit et parvus super hoc Gaudentius huius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>205</font><br> 
calcatur fatis? istum iam Gallia laudat<br> 
quodque per Europam est. rigidis hunc abluit undis<br> 
Rhenus, Arar, Rhodanus, Mosa, Matrona, Sequana, Ledus,<br> 
Clitis, Elaris, Atax, Vacalis: Ligerimque bipenni<br> 
excisum per frusta bibit. cum bella timentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>210</font><br> 

defendit Turonos, aberas; post tempore parvo<br> 
pugnastis pariter, Francus qua Cloio patentes<br> 
Atrebatum terras pervaserat. hic coeuntes<br> 
claudebant angusta vias arcuque subactum<br> 
vicum Helenam flumenque simul sub tramite longo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>215</font><br> 
artus suppositis trabibus transmiserat agger.<br> 
illic te posito pugnabat pōnte sub ipso<br> 
Maiorianus eques. fors ripae colle propinquo<br> 
barbaricus resonabat hymen Scythicisque choreis<br> 
nubebat flavo similis nova nupta marito.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>220</font><br> 

hos ergo, ut perhibent, stravit; crepitabat ad ictus<br> 
cassis et oppositis hastarum verbera thorax<br> 
arcebat squamis, donec conversa fugatus<br> 
hostis terga dedit; plaustris rutilare videres<br> 
barbarici vaga festa tori coniectaque passim&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>225</font><br> 
fercula captivasque dapes cirroque madente<br> 
ferre coronatos redolentia serta lebetas.<br> 
ilicet increscit Mavors thalamique refringit<br> 
plus ardens Bellona faces; rapit esseda victor<br> 
nubentemque nurum. non sic Pholoetica monstra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>230</font><br> 

atque Pelethronios Lapithas Semeleius Euhan<br> 
miscuit, Haemonias dum flammant orgia matres<br> 
et Venerem Martemque cient ac prima cruentos<br> 
consumunt ad bella cibos Bacchoque rotato<br> 
pocula tela putant, cum crudescente tumultu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>235</font><br> 
polluit Emathium sanguis Centauricus Othryn.<br> 
nec plus nubigenum celebrentur iurgia fratrum:<br> 
hic quoque monstra domat, rutili quibus arce cerebri<br> 
ad frontem coma tracta iacet nudataque cervix<br> 
saetarum per damna nitet, tum lumine glauco&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>240</font><br> 

albet aquosa acies ac vultibus undique rasis<br> 
pro barba tenues perarantur pectine cristae.<br> 
strictius assutae vestes procera cohercent<br> 
membra virum, patet his altato tegmine poples,<br> 
latus et angustam suspendit balteus alvum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>245</font><br> 
excussisse citas vastum per inane bipennes<br> 
et plagae praescisse locum clipeosque rotare<br> 
ludus et intortas praecedere saltibus hastas<br> 
inque hostem venisse prius; puerilibus annis<br> 
est belli maturus amor. si forte premantur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>250</font><br> 

seu numero seu sorte loci, mors obruit illos,<br> 
non timor; invicti perstant animoque supersunt<br> 
iam prope post animam. tales te teste fugavit<br> 
et laudante viros. quisnam ferat? omnia tecum,<br> 
te sine multa facit. pugnant pro principe cuncti:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>255</font><br> 
quam timeo, ne iam iste sibi! si regna tenebit,<br> 
huic vincis quodcumque domas. nil fata relinquunt<br> 
hic medium: percussor enim si respuis esse,<br> 
servus eris. certe recto si tramite servat<br> 
sidera Chaldaeus, novit si gramina Colchus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>260</font><br> 

fulgura si Tuscus, si Thessalus elicit umbras,<br> 
si Lyciae sortes sapiunt, si nostra volatu<br> 
fata locuntur aves, doctis balatibus Hammon<br> 
si sanctum sub Syrte gemit, si denique verum<br> 
Phoebe, Themis, Dodona, canis, post tempora nostra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>265</font><br> 
Iulius hic Augustus erit. coniunctus amore<br> 
praeterea est iuveni, grandis quem spiritus armat<br> 
regis avi. quo te vertas? ad culmina mundi<br> 
hic fatum fert, ambo animum. consurge simulque<br> 
aggredere ignaros; neutrum mactare valebis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>270</font><br> 

si iubeas utrumque mori; sed necte dolosas<br> 
blanditias uni, ferro tamen iste petatur.<br> 
quid loquor incassum? nihil est, quod tanta cavemus?<br> 
ut regnet, victurus erit?' commotus in iras<br> 
Aetius sic pauca refert: 'compesce furentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>275</font><br> 
impia vota animi: mortem mandare valebo<br> 
insontis, taceam nostri? quisquamne precatur,<br> 
ut sine criminibus crimen fiat bene nasci?<br> 
ad poenam quis fata vocet? tua viscera ferro,<br> 
Maioriane, petam, Phoebus si nocte refulget,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>280</font><br> 

luna die, duplex ponto si plaustra novatur<br> 
Parrhasis, Atlantem Tanais, si Bagrada cernit<br> 
Caucason, Hercynii nemoris si stipite lintris<br> 
texta Nabataeum pro Rheno sulcat Hydaspen,<br> 
si bibit Hispanus Gangem tepidisque ab Erythris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>285</font><br> 
ad Tartesiacum venit Indus aquator Hiberum,<br> 
si se Pollucis perfundit sanguine Castor,<br> 
Thesea Pirithoi, Pyladen si stravit Orestae<br> 
vel furibunda manus, raperet cum Taurica sacra<br> 
matricida pius. sed ne sprevisse dolorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>290</font><br> 

forte tuum videar, vivat careatque parumper<br> 
militia. heu potuit nobis, nisi triste putasses,<br> 
fortunam debere suam.' sic fatur et illum<br> 
rure iubet patrio suetos mutare labores,<br> 
fatorum currente rota, quo disceret agri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>295</font><br> 
quid possessorem maneat, quos denique mores<br> 
ius civile paret, ne solam militis artem<br> 
ferret ad imperium. suspenderat ilicet arma<br> 
emeritus iuvenis, sterilis ieiunia terrae<br> 
vomere fecundans. sic quondam consule curvo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>300</font><br> 

vertebas campos, paulum si pace sequestra<br> 
classica laxasses, fortis eui laeva regebat<br> 
stivam post aquilas, humili dum iuncta camino<br> 
victoris fumum biberet palmata bubulci.<br> 
Principis interea gladio lacrimabile fatum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>305</font><br> 
clauserat Aetius; cuius quo tutius ille<br> 
magna Palatinis coniungeret agmina turmis,<br> 
evocat hunc precibus; sed non se poena moratur<br> 
sanguinis effusi (numerum collegerat ergo,<br> 
non animum populi); ferri mala crimina ferro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>310</font><br> 

solvit et in vestram plus concidit ille ruinam.<br> 
iam tunc imperium praesentis principis aurea<br> 
volvebant bona fata colu; sed publica damna<br> 
invidiam fugere viri. quicumque fuerunt<br> 
nomen in Augustum lecti, tenuere relictum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>315</font><br> 
Caesaribus solium: postquam tu capta laboras,<br> 
hic quod habet fecit. Traianum Nerva vocavit,<br> 
cum pignus iam victor erat; Germanicus esset<br> 
ut titulis, meritis fuerat. res ordine currit;<br> 
hanc ambit famam, quisquis sic incipit. olim&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>320</font><br> 

post Capreas Tiberi, post turpia numina Gai,<br> 
censuram Claudi, citharam thalamosque Neronis,<br> 
post speculi immanis pompam, quo se ille videbat<br> 
hinc turpis, quod pulcher, Otho, post quina Vitelli<br> 
milia famosi ventris damnata barathro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>325</font><br> 
his titulis princeps lectus similique labore<br> 
Vespasianus erat. sed ne fortasse latronis<br> 
me clausam virtute putes, consumpsit in illo<br> 
vim gentis vitae vitium; Scythicam feritatem<br> 
non vires, sed vota tenent, spoliisque potitus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>330</font><br> 

immensis robur luxu iam perdidit omne,<br> 
quo valuit, dum pauper erat. mea viscera pro se<br> 
in me nunc armat; laceror tot capta per annos<br> 
iure suo, virtute mea, fecundaque poenis<br> 
quos patiar pario. propriis nil conficit armis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>335</font><br> 
Gaetulis, Nomadis, Garamantibus Autololisque,<br> 
Arzuge, Marmarida, Psyllo, Nasamone timetur<br> 
segnis, et ingenti ferrum iam nescit ab auro.<br> 
ipsi autem color exsanguis, quem crapula vexat<br> 
et pallens pinguedo tenet, ganeaque perenni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>340</font><br> 

pressus acescentem stomachus non explicat auram.<br> 
par est vita suis; non sic Barcaeus opimam<br> 
Hannibal ad Capuam periit, cum fortia bello<br> 
inter delicias mollirent corpora Baiae<br> 
et se Lucrinas qua vergit Gaurus in undas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>345</font><br> 
bracchia Massylus iactaret nigra natator.<br> 
atque ideo hunc dominum saltem post saecula tanta<br> 
ultorem mihi redde, precor, ne dimicet ultra<br> 
Carthago Italiam contra.' sic fata dolore<br> 
ingemuit lacrimisque preces adiuvit obortis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>350</font><br> 

his haec Roma refert: 'longas succinge querelas,<br> 
o devota mihi: vindex tibi nomine divum<br> 
Maiorianus erit. sed paucis pauca retexam.<br> 
ex quo Theudosius communia iura fugato<br> 
reddidit auctoris fratri, cui guttura fregit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>355</font><br> 
post in se vertenda manus, mea Gallia rerum<br> 
ignoratur adhuc dominis ignaraque servit.<br> 
ex illo multum periit, quia principe clauso,<br> 
quisquis erat, miseri diversis partibus orbis<br> 
vastari sollemne fuit. quae vita placeret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>360</font><br> 

cum rector moderandus erat? contempta tot annos<br> 
nobilitas iacuit: pretium res publica forti<br> 
rettulit invidiam. princeps haec omnia noster<br> 
corrigit atque tuum vires ex gentibus addens<br> 
ad bellum per bella venit: nam maximus isse est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>365</font><br> 
non pugnasse labor. terimus cur tempora verbis?<br> 
pervenit et vincit.' tali sermone peractum<br> 
concilium, verbisque deae famulante metallo<br> 
aurea concordes traxerunt fila sorores.<br> 
Hos me, quos cecini, Romae Libyaeque labores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>370</font><br> 

vota hominum docuere loqui; iam tempus ad illa<br> 
ferre pedem, quae fanda mihi vel Apolline muto:<br> 
pro Musis Mars vester erit. conscenderat Alpes<br> 
Raetorumque iugo per longa silentia ductus<br> 
Romano exierat populato trux Alamannus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>375</font><br> 
perque Cani quondam dictos de nomine eampos<br> 
in praedam centum novies dimiserat hostes.<br> 
iamque magister eras: Burconem dirigis illuc<br> 
exigua comitante manu, sed sufficit istud,<br> 
cum pugnare iubes; certa est victoria nostris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>380</font><br> 

te mandasse acies; peragit fortuna triumphum<br> 
non populo, sed amore tuo; nolo agmina campo,<br> 
quo mittis paucos. felix te respicit iste<br> 
eventus belli. certatum est iure magistri,<br> 
Augusti fato nuper: post hostis aperto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>385</font><br> 
errabat lentus pelago, postquam ordine vobis<br> 
ordo omnis regnum dederat, plebs, curia. miles,<br> 
et collega simul. Campanam flantibus Austris<br> 
ingrediens terram securum milite Mauro<br> 
agricolam aggreditur; pinguis per transtra sedebat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>390</font><br> 

Vandalus opperiens praedam, quam iusserat illuc<br> 
captivo capiente trahi. sed vestra repente<br> 
inter utrumque hostem dederant sese agmina planis,<br> 
quae pelagus collemque secant portumque reducto<br> 
efficiunt flexu fluvii. perterrita primum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>395</font><br> 
montes turba petit, trabibus quae clausa relictis<br> 
praedae praeda fuit; tum concitus agmine toto<br> 
in pugnam pirata coit: pars lintre cavata<br> 
iam dociles exponit equos, pars ferrea texta<br> 
concolor induitur, teretes pars explicat arcus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>400</font><br> 

spiculaque infusum ferro latura venenum,<br> 
quae feriant bis missa semel. iam textilis anguis<br> 
discurrit per utramque aciem, cui guttur adactis<br> 
turgescit zephyris; patulo mentitur hiatu<br> 
iratam pictura famem, pannoque furorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>405</font><br> 
aura facit, quotiens crassatur vertile tergum<br> 
flatibus, et nimium iam non capit alvus inane.<br> 
at tuba terrisono strepuit grave rauca fragore,<br> 
responsat clamor lituis, virtusque repente<br> 
ignavis vel parva furit. cadit undique ferrum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>410</font><br> 

hinc tamen in iugulos: hunc torta falarica iactu<br> 
proterit, ad mortem vix cessatura secundam:<br> 
hunc conti rotat ictus; equo ruit aclyde fossus<br> 
ille veruque alius; iacet hic simul alite telo,<br> 
absentem passus dextram; pars poplite secto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>415</font><br> 
mortis ad invidiam vivit, partemque cerebri<br> 
hic galeae cum parte rapit, fortique lacerto<br> 
disicit ancipiti miserabile sinciput ense.<br> 
ut primum versis dat tergum Vandalus armis,<br> 
succedit caedes pugnae: discrimine nullo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>420</font><br> 

sternuntur passim campis, et fortia quaeque<br> 
fecit iners. trepidante fuga mare pallidus intrat<br> 
et naves pertransit eques, turpique natatu<br> 
de pelago ad cymbam rediit. sic tertia Pyrrhi<br> 
quondam pugna fuit: caesis cum milibus illum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>425</font><br> 
Dentatus premeret, lacerae vix fragmina classis<br> 
traxit in Epirum, qui Chaonas atque Molossos,<br> 
qui Thracum Macetumque manus per litora vestra<br> 
sparserat et cuius vires Oenotria pallens<br> 
ipsaque, quae petiit, trepidaverat uncta Tarentus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>430</font><br> 

hostibus expulsis campum qui maximus extat<br> 
iam lustrare vacat: videas hic strage sub illa<br> 
utrorumque animos; nullus non pectore caesus,<br> 
quisquis vester erat: nullus non terga foratus,<br> 
illorum quisquis. clamant hoc vulnera primi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>435</font><br> 
praedonum tum forte ducis, cui regis avari<br> 
narratur nupsisse soror, qui pulvere caeco<br> 
clausus et elisus pilis vestigia turpis<br> 
gestat adhuc probrosa fugae. sic agmina vestra<br> 
cum spoliis campum retinent et Marte fruuntur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>440</font><br> 

interea duplici texis dum litore classem<br> 
inferno superoque mari, cadit omnis in aequor<br> 
silva tibi nimiumque diu per utrumque recisus,<br> 
Appennine, latus navalique arbore dives<br> 
non minus in pelagus nemorum quam mittis aquarum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>445</font><br> 
Gallia continuis quamquam sit lassa tributis,<br> 
hoc censu placuisse. cupit nec pondera sentit,<br> 
quae prodesse probat, non tantis maior Atrides<br> 
Carpathium texit ratibus, cum Doricus hostis<br> 
Sigeas rapturus opes Rhoeteia clausit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>450</font><br> 

Pergama; nec tantae Seston iuncturus Abydo<br> 
Xerxes classis erat, tumidas cum sterneret undas<br> 
et pontum sub ponte daret, cum stagna superbo<br> 
irrupit temerata gradu turmaeque frequentes<br> 
Hellespontiaco persultavere profundo;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>455</font><br> 
nec sic Leucadio classis Mareotica portu<br> 
Actiacas abscondit aquas, in bella mariti<br> 
dum venit a Fario dotalis turba Canopo,<br> 
cum patrio Cleopatra ferox circumdata sistro<br> 
milite vel piceo fulvas onerata carinas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>460</font><br> 

Dorida diffusam premeret Ptolomaide gaza,<br> 
hoc tu non cultu pugnas, sed more priorum<br> 
dite magis ferro, merito cui subiacet aurum<br> 
divitis ignavi. tales ne sperne rebelles:<br> 
etsi non acies, decorant tamen ista triumphos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>465</font><br> 
nec me Lageam stirpem memorasse pigebit<br> 
hostis ad exemplum vestri; namque auguror isdem<br> 
regnis fortunam similem, cum luxus in illa<br> 
parte sit aequalis, nec peior Caesar in ista.<br> 
ilicet aggrederis quod nullus tempore nostro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>470</font><br> 

Augustus potuit: rigidum septemplicis Histri<br> 
agmen in arma rapis. nam quicquid languidus axis<br> 
cardine Sithonio sub Parrhase parturit ursa,<br> 
hoc totum tua signa pavet; Bastarna, Suebus,<br> 
Pannonius, Neurus, Chunus, Geta, Dacus, Halanus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>475</font><br> 
Bellonothus, Rugus, Burgundio, Vesus, Alites,<br> 
Bisalta, Ostrogothus, Procrustes, Sarmata, Moschus<br> 
post aquilas venere tuas; tibi militat omnis<br> 
Caucasus et Scythicae potor Tanaiticus undae.<br> 
quid faciat fortuna viri? quascumque minatur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>480</font><br> 

has tremuit iam Roma manus; modo principe sub te,<br> 
ne metuat, prope parva putat, nisi serviat illi<br> 
quod timuit regnante alio. iam castra movebas<br> 
et te diversis stipabant milia signis:<br> 
obsequium gens una negat, quae nuper ab Histro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>485</font><br> 
rettulit indomitum solito truculentior agmen,<br> 
quod dominis per bella caret populoque superbo<br> 
Tuldila plectendas in proelia suggerit iras.<br> 
hic tu vix armis positis iterum arma retractas:<br> 
Bistonides veluti Ciconum cum forte pruinas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>490</font><br> 

Ogygiis complent thiasis, seu Strymonos arvis,<br> 
seu se per Rhodopen, seu qua nimbosus in aequor<br> 
volvit Hyperboreis in cautibus Ismarus Hebrum<br> 
dat somno vaga turba, simul lassata quiescunt<br> 
orgia et ad biforem reboat nec tibia flatum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>495</font><br> 
vix requies, iam ponte ligant, rotat enthea thyrsum<br> 
Bassaris et maculis Erythraeae nebridos horrens<br> 
excitat Odrysios ad marcida tympana mystas.<br> 
tu tamen hanc differs poenam, sed sanguinis auctor<br> 
maioris, dum parcis, eras. non pertulit ultra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>500</font><br> 

hoc pro te plus cauta manus vestrumque pudorem<br> 
sprevit pro vobis; primi cadit hostia belli,<br> 
quisque rebellis erat. praedam quoque dividis illis,<br> 
mens devota quibus fuerat: quae territa servit<br> 
exemplo, gaudet pretio. Pharsalica Caesar&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>505</font><br> 
arva petens subitas ferro compescuit iras:<br> 
sed sua membra secans et causae mole coactus<br> 
flevit quos perimit: vestris haec proficit armis<br> 
seditio; quodcumque iubes, nisi barbarus audit,<br> 
hinc cadit, ut miles timeat. iam tempore brumae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>510</font><br> 

Alpes marmoreas atque occurrentia iuncto<br> 
saxa polo rupesque vitri siccamque minantes<br> 
per scopulos pluviam primus pede carpis et idem<br> 
lubrica praemisso firmas vestigia conto,<br> 
coeperat ad rupis medium quae maxima turba est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>515</font><br> 
interno squalere gelu, quod colle supino<br> 
artatis conclusa viis reptare rigenti<br> 
non poterat revoluta solo: fors unus ab illo<br> 
agmine, canentem cuius rota triverat Histrum,<br> 
exclamat: 'gladios malo et sollemne quieta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>520</font><br> 

quod frigus de morte venit; mea torpor inerti<br> 
membra rigore ligat, quodam mihi corpus adustum<br> 
frigoris igne perit. sequimur sine fine labori<br> 
instantem iuvenem; quisquis fortissimus ille est<br> 
aut rex aut populus, castris modo clausus aprica&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>525</font><br> 
vel sub pelle iacet; nos anni vertimus usum.<br> 
quod iubet hic, lex rebus erit; non flectitur umquam<br> 
a coeptis damnumque putat, si temporis iras<br> 
vel per damna timet. qua dicam gente creatum,<br> 
quem Scytha non patior? cuius lac tigridis infans&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>530</font><br> 

Hyrcana sub rupe bibit? quae sustulit istum<br> 
axe meo gravior tellus? en vertice summo<br> 
algentes cogit turmas ac frigora ridet,<br> 
dum solus plus mente calet. cum classica regis<br> 
Arctoi sequerer, Romani principis arma&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>535</font><br> 
Caesareumque larem luxu torpere perenni<br> 
audieram: dominos nil prodest isse priores,<br> 
si rex hic quoque fortis erat.' maiora parantem<br> 
dicere de scopulo verbis accendis amaris:<br> 
'quisquis es, oppositi metuis qui lubrica clivi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>540</font><br> 

frange cutem pendentis aquae scalptoque fluento<br> 
sit tibi lympha gradus. turpes depone querelas:<br> 
otia frigus habent. numquid mihi membra biformis<br> 
Hylaei natura dedit? num Pegasus alis<br> 
adiuvit quicquid gradior pennasque volanti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>545</font><br> 
dat Calais Zetusque mihi, quem ninguida cernis<br> 
calcantem iam dorsa iugi? vos frigora frangunt,<br> 
vos Alpes? iam iam studeam pensare pruinas:<br> 
aestatem sub Syrte dabo.' sic agmina voce<br> 
erigis exemploque levas; primusque labores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>550</font><br> 

aggrederis quoscumque iubes; tum cetera paret<br> 
turba libens, servit propriis cum legibus auctor.<br> 
Qui tibi praeterea comites quantusque magister<br> 
militiae, vestrum post vos qui compulit agmen,<br> 
sed non invitum? dignus, cui cederet uni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>555</font><br> 
Sulla acie, genio Fabius, pietate Metellus.<br> 
Appius eloquio, vi Fulvius, arte Camillus.<br> 
si praefecturae quantus moderetur honorem<br> 
vir quaeras, tendit patulos qua Gallia fines,<br> 
vix habuit mores similes, cui teste senatu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>560</font><br> 

in se etiam tractum comnriserat Vlpius ensem.<br> 
qui dictat modo iura Getis, sub iudice vestro<br> 
pellitus ravum praeconem suscipit hostis.<br> 
quid loquar hic illum, qui scrinia sacra gubernat,<br> 
qui, cum civilis dispenset partis habenas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>565</font><br> 
sustinet armati curas, interprete sub quo<br> 
flectitur ad vestras gens effera condiciones?<br> 
quid laudare Petrum parvis, temeraria Clio,<br> 
viribus aggrederis? cuius dignatur ab ore<br> 
Caesar in orbe loqui, licet et quaestore diserto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>570</font><br> 

polleat; attamen hic nuper, placidissime princeps,<br> 
obside percepto nostrae de moenibus urbis<br> 
visceribus miseris insertum depulit ensem.<br> 
et quia lassatis nimium spes unica rebus<br> 
venisti, nostris, petimus, succurre ruinis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>575</font><br> 
Lugdunumque tuam, dum praeteris, aspice victor:<br> 
otia post nimios poscit te fracta labores.<br> 
cui pacem das, redde animum: lassata iuvenci<br> 
cervix deposito melius post sulcat aratro<br> 
telluris glaebam solidae. bove, fruge, colono,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>580</font><br> 

civibus exhausta est. stantis fortuna latebat;<br> 
dum capitur, vae quanta fuit! post gaudia, princeps,<br> 
delectat meminisse mali. populatibus, igni<br> 
etsi concidimus, veniens tamen omnia tecum<br> 
restituis: fuimus vestri quia causa triumphi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>585</font><br> 
ipsa ruina placet. cum victor scandere currum<br> 
incipies crinemque sacrum tibi more priorum<br> 
nectet muralis, vallaris, civica laurus<br> 
et regum aspicient Capitolia fulva catenas,<br> 
cum vesties Romam spoliis, cum divite cera&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>590</font><br> 

pinges Cinyfii captiva mapalia Bocchi,<br> 
ipse per obstantes populos raucosque fragores<br> 
praecedam et tenui, sicut nunc, carmine dicam<br> 
te geminas Syrtes, Alpes te, te mare magnum,<br> 
te freta, te Libycas pariter domuisse catervas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>595</font><br> 
ante tamen vicisse mihi. quod lumina flectis<br> 
quodque serenato miseros iam respicis ore,<br> 
exultare libet: memini, cum parcere velles,<br> 
hic tibi vultus erat; mitis dat signa venustas.<br> 
annue: sic vestris respiret Byrsa trophaeis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>600</font><br> 

sic Parthus certum fugiat Maurusque timore<br> 
albus eat; sic Susa tremant positisque pharetris<br> 
exarmata tuum circumstent Bactra tribunal.<br> 
</p>

<p>
<b><a name="6"></A>CARMEN VI
</p>

<p>
PRAEFATIO PANEGYRICI DICTI AVITO AUGUSTO.</b>
</p>

<p>
Pallados armisonae festum dum cantibus ortum<br> 
&nbsp;&nbsp;&nbsp;&nbsp;&nbsp;&nbsp;personat Hismario Thracia vate chelys,<br> 
et dum Mopsopium stipantur per Marathonem<br> 
&nbsp;&nbsp;&nbsp;&nbsp;&nbsp;&nbsp;qui steterant fluvii quaeque cucurrit humus,<br> 
dulcisonum quatitur fidibus dum pectine murmur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
&nbsp;&nbsp;&nbsp;&nbsp;&nbsp;&nbsp;has perhibent laudes laude probasse deam:<br> 
'diva, Gigantei fudit quam tempore belli<br> 
&nbsp;&nbsp;&nbsp;&nbsp;&nbsp;&nbsp;armatus partus vertice dividuo,<br> 
quam neque Deliacis peperit Latona sub antris,<br> 
&nbsp;&nbsp;&nbsp;&nbsp;&nbsp;&nbsp;fixura errantem Cyclada pignoribus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 
nec quae Cadmeis pariens Alciden in oris<br> 
&nbsp;&nbsp;&nbsp;&nbsp;&nbsp;&nbsp;suspendit triplici nocte puerperium,<br> 
nec cuius pluvio turris madefacta metallo est,<br> 
&nbsp;&nbsp;&nbsp;&nbsp;&nbsp;&nbsp;cum matrem impleret filius aurigena:<br> 
sed te, cum trepidum spectaret Flegra Tonantem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
&nbsp;&nbsp;&nbsp;&nbsp;&nbsp;&nbsp;impulit excussam vertice ruptus apex:<br> 
cumque deos solae traherent in proelia vires,<br> 
&nbsp;&nbsp;&nbsp;&nbsp;&nbsp;&nbsp;confusum valde te sine robur erat:<br> 
protulit ut mox te patrius, Sapientia, vertex,<br> 
&nbsp;&nbsp;&nbsp;&nbsp;&nbsp;&nbsp;tum mage vicerunt, te cum habuere dei.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 
te propter cessit, manibus constructa tremendis,<br> 
&nbsp;&nbsp;&nbsp;&nbsp;&nbsp;&nbsp;iam prope per rutilum machina tensa polum.<br> 
Pindus, Othrys, Pholoe dextris cecidere Gigantum,<br> 
&nbsp;&nbsp;&nbsp;&nbsp;&nbsp;&nbsp;decidit et Rhoeti iam gravis Ossa manu,<br> 
sternitur Aegaeon, Briareus, Ephialta Mimasque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br> 
&nbsp;&nbsp;&nbsp;&nbsp;&nbsp;&nbsp;Aretoas sueti lambere calce rotas.<br> 
Enceladus patri iacuit fratrique Typhoeus:<br> 
&nbsp;&nbsp;&nbsp;&nbsp;&nbsp;&nbsp;Euboicam hic rupem sustinet, hic Siculam.'<br> 
hinc sese ad totam genetricem transtulit Orpheus<br> 
&nbsp;&nbsp;&nbsp;&nbsp;&nbsp;&nbsp;et docuit chordas dicere Calliopam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 
assurrexerunt Musae sub laude sororis<br> 
&nbsp;&nbsp;&nbsp;&nbsp;&nbsp;&nbsp;et placuit divae carmine plus pietas.<br> 
quod si maternas laudes cantasse favori est<br> 
&nbsp;&nbsp;&nbsp;&nbsp;&nbsp;&nbsp;nec valeo priscas aequiperare fides,<br> 
publicus hic pater est, vovi cui carmen, Avitus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</font><br> 
&nbsp;&nbsp;&nbsp;&nbsp;&nbsp;&nbsp;materia est maior, si mihi Musa minor.<br> 
</p>

<p>
<b><a name="7"></A>CARMEN VII
</p>
<p>
PANEGYRICUS.</b><br>

<p>
Phoebe, peragrato tandem visurus in orbe<br> 
quem possis perferre parem, da lumina caelo:<br> 
sufficit hic terris. nec se iam signifer astris<br> 
iactet, Marmaricus quem vertice conterit Atlans:<br> 
sidera sunt isti. quae sicut mersa nitescunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
adversis sic Roma micat, cui fixus ab ortu<br> 
ordo fuit crevisse malis. modo principe surget<br> 
consule; nempe, patres, collatos cernere fasces<br> 
vos iuvat et sociam sceptris mandasse curulem:<br> 
credite, plus dabitis: currus. iam necte bifrontes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 

anceps lane, comas duplicique accingere lauro.<br> 
principis anterior, iam consulis iste coruscat<br> 
annus, et emerita trabeis diademata crescunt.<br> 
incassum iam, Musa, paves, quod propulit Auster<br> 
vela ratis nostrae; pelago quia currere famae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
coepimus, en sidus, quod nos per caerula servet.<br> 
Forte pater superum prospexit ab aethere terras:<br> 
ecce viget quodcumque videt; mundum reparasse<br> 
aspexisse fuit; solus fovet omnia nutus.<br> 
iamque ut conveniant superi, Tegeaticus Arcas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 

nunc plantis, nunc fronte volat; vix contigit arva:<br> 
et toto descendit avo. mare, terra vel aer<br> 
indigenas misere deos. germane Tonantis,<br> 
prime venis, viridi qui Dorida findere curru<br> 
suetus in attonita spargis cito terga serenum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br> 
umentes Nymphas Forcus comitatur ibique<br> 
glaucus, Glauce, venis, vatum et certissime Proteu,<br> 
certus eras. longo veniunt post ordine divi:<br> 
pampineus Liber, Mars trux, Tirynthius hirtus,<br> 
nuda Venus, fecunda Ceres, pharetrata Diana,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 

Iuno gravis, prudens Pallas, turrita Cybebe,<br> 
Saturnus profugus, vaga Cynthia, Phoebus ephebus,<br> 
Pan pavidus, Fauni rigidi, Satyri petulantes.<br> 
convenere etiam caelum virtute tenentes:<br> 
Castor equo, Pollux caestu, Perseius harpe,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</font><br> 
fulmine Vulcanus, Tiphys rate, gente Quirinus.<br> 
quis canat hic aulam caeli, rutilantia cuius<br> 
ipsa pavimentum sunt sidera? iam pater aureo<br> 
tranquillus sese solio locat, inde priores<br> 
consedere dei (fluviis quoque contigit illo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</font><br> 

sed senibus, residere loco, tibi, maxime fluctu<br> 
Eridane et flavis in pocula fracte Sicambris,<br> 
Rhene tumens Scythiaeque vagis equitate catervis<br> 
Hister et ignotum plus notus, Nile, per ortum):<br> 
cum procul erecta caeli de parte trahebat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</font><br> 
pigros Roma gradus, curvato cernua collo<br> 
ora ferens; pendent crines de vertice, tecti<br> 
pulvere, non galea, clipeusque inpingitur aegris<br> 
gressibus, et pondus, non terror fertur in hasta.<br> 
utque pii genibus primum est adfusa Tonantis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</font><br> 

'testor, sancte parens', inquit, 'te numen et illud,<br> 
quicquid Roma fui: summo satis obruta fato<br> 
invideo abiectis; pondus non sustinet ampli<br> 
culminis arta domus nec fulmen vallibus instat.<br> 
quid, rogo, bis seno mihi vulture Tuscus aruspex&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</font><br> 
portendit? iaciens primae cur moenia genti<br> 
ominibus iam celsa fui, dum collis Etrusci<br> 
fundamenta iugis aperis mihi, Romule pauper?<br> 
plus gladio secura fui, cum turbine iuncto<br> 
me Rutulus, Veiens, pariterque Auruncus et Aequus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</font><br> 

Hernicus et Volscus premerent. sat magna videbar<br> 
et tibi, dum rumpit vitiatum femina ferro<br> 
corpus et ad castum remeas, pudor erute, vulnus.<br> 
iam cum vallatam socio me clausit Etrusco<br> 
Tarquinius: pro Muci ignes! pro Coclitis undae!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</font><br> 
pro dolor! hic quonam est, qui sub mea iura redegit<br> 
Samnitem Gurges? Volsci qui terga cecidit,<br> 
Marcius et, Senones fundens, dictator et exul?<br> 
Fabricii vitam vellem, mortes Deciorum,<br> 
vel sic vincentem vel sic victos: mea redde&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</font><br> 

principia. heu! quo nunc pompae ditesque triumphi<br> 
et pauper consul? Libycum mea terruit axem<br> 
cuspis et infido posui iuga tertia Poeno.<br> 
Indorum Ganges, Colchorum Phasis, Araxes<br> 
Armeniae, Ger Aethiopum Tanaisque Getarum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</font><br> 
Thybrinum tremuere meum. me Teutone iuncto<br> 
quondam fracte subis Cimber, gladiisque gravatas<br> 
ante manus solas iussi portare catenas.<br> 
vae mihi! qualis eram, cum per mea iussa iuberent<br> 
Sulla, Asiagenes, Curius, Paulus, Pompeius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</font><br> 

Tigrani, Antiocho, Pyrrho, Perseo, Mithridati<br> 
pacem, regna, fugam, vectigal, vincla, venenum.<br> 
Sauromatem taceo ac Moschum solitosque cruentum<br> 
lac potare Getas ac pocula tingere venis<br> 
vel, cum diffugiunt, fugiendos tum mage Persas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</font><br> 
nec terras dixisse sat est: fulgentibus armis<br> 
tot maria intravi duee, te longeque remotas<br> 
sole sub occiduo gentes. victricia Caesar<br> 
signa Caledonios transvexit ad usque Britannos;<br> 
fuderit et quamquam Scotum et cum Saxone Pictum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</font><br> 

hostes quaesivit, quem iam natura vetabat<br> 
quaerere plus homines. vidit te frangere Leucas,<br> 
trux Auguste, Pharon, dum classicus Actia miles<br> 
stagna quatit profugisque bibax Antonius armis<br> 
incestam vacuat patrio Ptolomaida regno.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</font><br> 
cumque prius stricto quererer de cardine mundi,<br> 
nec limes nunc ipsa mihi. plus, summe deorum,<br> 
sum iusto tibi visa potens, quod Parthicus ultro<br> 
restituit mea signa Sapor positoque tiara<br> 
funera Crassorum flevit, dum purgat. et hinc iam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</font><br> 

pro dolor! excusso populi iure atque senatus,<br> 
quod timui, incurri; sum tota in principe, tota<br> 
principis, et fio lacerum de Caesare regnum,<br> 
quae quondam regina fui; Capreasque Tiberi<br> 
et caligas Gai Claudi censura secuta est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</font><br> 
et vir morte Nero; tristi Pisone verendum<br> 
Galbam sternis, Otho, speculo qui pulcher haberi<br> 
dum captas, ego turpis eram; mihi foeda Vitelli<br> 
intulit ingluvies ventrem, qui tempore parvo<br> 
regnans sero perit; lassam post inclitus armis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</font><br> 

Vespasianus habet, Titus hinc, post hunc quoque frater;<br> 
post quem tranquillus vix ine mihi reddere Nerva<br> 
coepit, adoptivo factus de Caesare maior;<br> 
Vlpius inde venit, quo formidata Sicambris<br> 
Agrippina fuit, fortis, pius, integer, acer.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>115</font><br> 
talem capta precor. Traianum nescio si quis<br> 
aequiperet, ni fors iterum tu, Gallia, mittas<br> 
qui vincat.' lacrimae vocem clausere precantis,<br> 
et quicquid superest, luctus rogat. undique caeli<br> 
assurgunt proceres, Mars, Cypris, Romulus et qui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>120</font><br> 

auctores tibi, Roma, dei; iam mitior ipsa<br> 
flectitur atque iras veteres Saturnia donat.<br> 
Iuppiter ista refert: 'Fatum quo cuncta reguntur<br> 
quoque ego, non licuit frangi. sat celsa laborant<br> 
semper, et elatas nostro de munere vires&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>125</font><br> 
invidit Fortuna sibi; sed concipe magnos,<br> 
quamquam fracta, animos. si te Porsenna soluto<br> 
plus timuit de ponte fremens, si moenia capta<br> 
mox Brenni videre fugam, si denique dirum<br> 
Hannibalem iuncto terrae caelique tumultu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>130</font><br> 

reppulimus (cum castra tuis iam proxima muris<br> 
starent, Collina fulmen pro turre cucurrit,<br> 
atque illic iterum timuit natura paventem<br> 
post Flegram pugnare Iovem): torpentia tolle<br> 
lumina, detersam mentem caligo relinquat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>135</font><br> 
te mirum est vinci; incipies cum vincere, mirum<br> 
non erit. utque tibi pateat quo surgere tandem<br> 
fessa modo possis, paucis, cognosce, docebo.<br> 
Est mihi, quae Latio se sanguine tollit alumnam,<br> 
tellus clara viris, cui non dedit optima quondam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>140</font><br> 

rerum opifex natura parem; fecundus ab urbe<br> 
pollet ager, primo qui vix proscissus aratro<br> 
semina tarda sitit vel luxuriante iuvenco<br> 
arcana exponit piceam pinguedine glaebam.<br> 
assurrexit huic, coxit quod torridus Auster,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>145</font><br> 
Niliacum Libycumque solum, collataque semper<br> 
arida Mygdoniae damnarunt Gargara falces;<br> 
Apulus et Calaber cessit. spes unica rerum,<br> 
hanc, Arverne, colens nulli pede cedis in armis,<br> 
quosvis vincis equo. testis mihi Caesaris esto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>150</font><br> 

hic nimium fortuna pavens, cum colle repulsus<br> 
Gergoviae castris miles vix restitit ipsis.<br> 
hos ego tam fortes volui, sed cedere Avitum<br> 
dum tibi, Roma, paro, rutilat cui maxima dudum<br> 
stemmata complexum germen, palmata cucurrit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>155</font><br> 
per proavos, gentisque suae te teste, Philagri,<br> 
patricius resplendet apex. sed portio quanta est<br> 
haec laudum, laudare patres, quos quippe curules<br> 
et praefecturas constat debere nepoti?<br> 
sint alii, per quos se postuma iactet origo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>160</font><br> 

et priscum titulis numeret genus alter: Avite,<br> 
nobilitas tu solus avos. libet edere tanti<br> 
gesta viri et primam paucis percurrere vitam.<br> 
Solverat in partum generosa puerpera casti<br> 
ventris onus; manifesta dedi mox signa futuri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>165</font><br> 
principis ac totam fausto trepidi patris aulam<br> 
implevi augurio, licet idem grandia nati<br> 
culparet fata et pueri iam regna videret.<br> 
sed sibi commissum tanto sub pignore cernens<br> 
mundi depositum, ne quid tibi, Roma, periret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>170</font><br> 

iuvit fortunam studio. lactantia primum<br> 
membra dedit nivibus, glaciemque irrumpere plantis<br> 
iussit et attritas parvum ridere pruinas.<br> 
surgentes animi Musis formantur et illo<br> 
quo Cicerone tonas; didicit quoque facta tuorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>175</font><br> 
ante ducum; didicit pugnas libroque relegit<br> 
quae gereret campo. primus vix coeperat esse<br> 
ex infante puer, rabidam cum forte cruentis<br> 
rictibus atque escas ieiuna fauce parantem<br> 
plus catulis stravit (fuerant nam fragmina propter)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>180</font><br> 

arrepta de caute lupam, fractusque molari<br> 
dissiluit vertex et saxum vulnere sedit.<br> 
sic meus Alcides, Nemeae dum saltibus errat,<br> 
occurrit monstro vacuus, non robora portans,<br> 
non pharetras; stetit ira fremens atque hoste propinquo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>185</font><br> 
consuluit solos virtus decepta lacertos.<br> 
parva quidem, dicenda tamen: quis promptior isto<br> 
tensa catenati summittere colla Molossi,<br> 
et lustris recubare feras, interprete nare<br> 
discere non visas et in aere quaerere plantas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>190</font><br> 

iam si forte suem latratibus improbus Vmber<br> 
terruit, albentes nigro sub gutture lunas<br> 
frangere ludus erat colluctantique lacerto<br> 
vasta per adversas venabula cogere praedas.<br> 
quam pulchrum, cum forte domum post lustra revertens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>195</font><br> 
horrore splenderet apri virtusque repugnans<br> 
proderet invitum per fortia facta pudorem!<br> 
sic Pandioniis castae Tritonidos arvis<br> 
Hippolytus roseo sudum radiabat ab ore,<br> 
sed simili, gemino flagrans cum Cressa furore&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>200</font><br> 

transiit affectu matres et fraude novercas.<br> 
quid volucrum studium, dat quas natura rapaces<br> 
in vulgus prope cognatum? quis doctior isto<br> 
instituit varias per nubila iungere lites?<br> 
alite vincit aves, celerique per aethera plausu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>205</font><br> 
hoc nulli melius pugnator militat unguis.<br> 
nec minus haec inter civilia iura secutus<br> 
eligitur primus, iuvenis, solus, mala fractae<br> 
alliget ut patriae poscatque informe recidi<br> 
vectigal. procerum tum forte potentior illic,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>210</font><br> 

post etiam princeps, Constantius omnia praestat,<br> 
indole defixus tanta et miratus in annis<br> 
parvis grande bonum vel in ore precantis ephebi<br> 
verba senis. ducis hinc pugnas et foedera regum<br> 
pandere, Roma, libet, variis incussa procellis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>215</font><br> 
bellorum regi Getico tua Gallia pacis<br> 
pignora iussa dare est, inter quae nobilis obses<br> 
tu, Theodore, venis, quem pro pietate propinqui<br> 
expetis in media pelliti principis aula<br> 
tutus, Avite, fide; probat hoc iam Theudoris altum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>220</font><br> 

exemplum officii. res mira et digna relatu,<br> 
quod fueris blandus, regi placuisse feroci.<br> 
hinc te paulatim praelibat sensibus imis<br> 
atque animis: vult esse suum; sed spernis amicum<br> 
plus quam Romanum gerere. stupet ille repulsam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>225</font><br> 
et plus inde places. rigidum sic, Pyrrhe, videbas<br> 
Fabricium, ingestas animo cum divite fugit<br> 
pauper opes, regem temnens, dum supplice censu<br> 
pignus amicitiae vili mendicat ab auro.<br> 
Aetium interea, Scythico quia saepe duello est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>230</font><br> 

edoctus, sequeris; qui, quamquam celsus in armis.<br> 
nil sine te gessit, cum plurima tute sine illo.<br> 
nam post Iuthungos et Norica bella subacto<br> 
victor Vindelico Belgam, Burgundio quem trux<br> 
presserat, absolvit iunctus tibi. vincitur illic&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>235</font><br> 
cursu Herulus, Chunus iaculis Francusque natatu,<br> 
Sauromata clipeo, Salius pede, falce Gelonus,<br> 
vulnere vel si quis plangit, cui flesse feriri est<br> 
ac ferro perarasse genas vultuque minaci<br> 
rubra cicatricum vestigia defodisse.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>240</font><br> 

Illustri iam tum donatur celsus honore.<br> 
squameus et rutilis etiamnunc livida cristis<br> 
ora gerens vix arma domum sordentia castris<br> 
rettulerat: nova bella iterum pugnamque sub ipsis<br> 
iam patriae muris periturus commovet hostis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>245</font><br> 
Litorius Scythicos equites tum forte subacto<br> 
celsus Aremorico Geticum rapiebat in agmen<br> 
per terras, Arverne, tuas, qui proxima quaeque<br> 
discursu, flammis, ferro, feritate, rapinis<br> 
delebant, pacis fallentes nomen inane.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>250</font><br> 

huius tum famulum quidam truculentior horum,<br> 
mox feriende, feris; ruit ille et tristia fata<br> 
commendat domino absenti partemque futuram<br> 
vindictae moriens Stygium spe portat ad amnem.<br> 
et iam fama viro turres portasque tuenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>255</font><br> 
intuitu pavidae plebis perfert scelus actum.<br> 
excutitur, restat, pallet, rubet, alget et ardet,<br> 
ac sibimet multas vultum variata per unum<br> 
ira facit facies, vel, qui mos saepe dolenti,<br> 
plus amat extinctum; tandem prorumpit et arma,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>260</font><br> 

arma fremit, pinguisque etiamnum sanguine fertur<br> 
lorica, obtusus per barbara vulnera contus<br> 
atque sub assiduis dentatus caedibus ensis.<br> 
includit suras ocreis capitique micantem<br> 
imponit galeam, fulvus cui crescit in altum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>265</font><br> 
conus et iratam iaculatur vertice lucem.<br> 
et iam scandit equum vulsisque a cardine portis<br> 
emicat; adsistunt socio Virtusque Dolorque<br> 
et Pudor: armatas pilo petit impiger alas<br> 
pugnando pugnam quaerens, pavidumque per agmen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>270</font><br> 

multorum interitu compensat quod latet unus.<br> 
sic Phrygium Emathia victorem cuspide poscens<br> 
Aeacides caeso luctum frenavit amico<br> 
per mortes tot, Troia, tuas, iam vilia per se<br> 
agmina contentus ruere, strictumque per amplos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>275</font><br> 
exerere gladium populos; natat obruta tellus<br> 
sanguine, dumque hebetat turba grave caedua telum,<br> 
absens in cuncto sibi vulnere iam cadit Hector.<br> 
proditus ut tandem tanti qui causa tumultus,<br> 
inquit Avitus: 'Age, Scythica nutrite sub arcto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>280</font><br> 

qui furis et caeso tantum qui fidis inermi,<br> 
congredere armato. multum tibi praestitit ira<br> 
iam mea: concessi pugnam iubeoque resistas;<br> 
certantem mactasse iuvat.' sic fatur et aequor<br> 
prosilit in medium, nec non ferus advenit hostis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>285</font><br> 
ut primum pectus vel comminus ora tulere,<br> 
hic ira tremit, ille metu. iam cetera turba<br> 
diversis trepidat votis variosque per ictus<br> 
pendet ab eventu. sed postquam prima, secunda<br> 
tertiaque acta rota est, venit ecce et celsa cruentum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>290</font><br> 

perforat hasta virum, post et confinia dorsi<br> 
cedit transfosso ruptus bis pectore thorax.<br> 
et dum per duplicem sanguis singultat hiatum,<br> 
dividua ancipitem carpserunt vulnera vitam.<br> 
Haec post gesta viri (temet, Styx livida, testor)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>295</font><br> 
intemerata mihi praefectus iura regebat:<br> 
et caput hoc sibimet solitis defessa ruinis<br> 
Gallia suscipiens Getica pallebat ab ira.<br> 
nil prece, nil pretio, nil milite fractus agebat<br> 
Aetius; capto terrarum damna patebant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>300</font><br> 

Litorio; in Rhodanum proprios producere fines<br> 
Theudoridae fixum, nec erat pugnare necesse,<br> 
sed migrare Getis. rabidam trux asperat iram<br> 
victor; quod sensit Scythicum pro moenibus hostem,<br> 
imputat; et nil est gravius, si forsitan umquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>305</font><br> 
vincere contingat, trepido. postquam undique nullum<br> 
praesidium ducibusque tuis nil, Roma, relictum est,<br> 
foedus, Avite, novas; saevum tua pagina regem<br> 
lecta domat; iussisse sat est te quod rogat orbis.<br> 
credent hoc umquam gentes populique futuri?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>310</font><br> 

littera Romani cassat quod, barbare, vincis.<br> 
iura igitur rexit; namque hoc quoque par fuit, ut tum<br> 
assertor fieret legum qui nunc erit auctor,<br> 
ne dandus populis princeps, caput, induperator,<br> 
Caesar et Augustus solum fera proelia nosset.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>315</font><br> 
Iam praefecturae perfunctus culmine tandem<br> 
se dederat ruri (numquam tamen otia, numquam<br> 
desidia imbellis: studiumque et cura quieto<br> 
armorum semper): subito cum rupta tumultu<br> 
barbaries totas in te transfuderat arctos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>320</font><br> 

Gallia. pugnacem Rugum comitante Gelono<br> 
Gepida trux sequitur; Seyrum Burgundio cogit;<br> 
Chunus, Bellonotus, Neurus, Bastarna, Toringus,<br> 
Bructerus, ulvosa vel quem Nicer alluit unda,<br> 
prorumpit Francus; cecidit cito secta bipenni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>325</font><br> 
Hercynia in lintres et Rhenum texuit alno;<br> 
et iam terrificis diffuderat Attila turmis<br> 
in campos se, Belga, tuos. vix liquerat Alpes<br> 
Aetius, tenue et rarum sine milite ducens<br> 
robur in auxiliis, Geticum male credulus agmen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>330</font><br> 

incassum propriis praesumens adfore castris.<br> 
nuntius at postquam ductorem perculit, Hunos<br> 
iam prope contemptum propriis in sedibus hostem<br> 
expectare Getas, versat vagus omnia secum<br> 
consilia et mentem curarum fluctibus urget,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>335</font><br> 
tandem nutanti sedit sententia celsum<br> 
exorare virum, collectisque omnibus una<br> 
principibus coram supplex sic talibus infit:<br> 
'orbis, Avite, salus, cui non nova gloria nunc est,<br> 
quod rogat Aetius; voluisti, et non nocet hostis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>340</font><br> 
vis: prodest. inclusa tenes tot milia nutu,<br> 
et populis Geticis sola est tua gratia limes;<br> 
infensi semper nobis pacem tibi praestant.<br> 
victrices, i, prome aquilas; fac, optime, Chunos,<br> 
quorum forte prior fuga nos concusserat olim,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>345</font><br> 
bis victos prodesse mihi.' sic fatur, et ille<br> 
pollicitus votum fecit spem. protinus inde<br> 
avolat et famulas in proelia concitat iras.<br> 
ibant pellitae post classica Romula turmae,<br> 
ad nomen currente Geta; timet aere vocari&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>350</font><br> 
dirutus, opprobrium. non damnum barbarus horrens.<br> 
hos ad bella trahit iam tum spes orbis Avitus,<br> 
vel iam privatus vel adhuc. sic cinnama busto<br> 
collis Erythraei portans Phoebeius ales<br> 
concitat omne avium vulgus; famulantia currunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>355</font><br> 
agmina, et angustus pennas non explicat aer.<br> 
Iam prope fata tui bis senas vulturis alas<br> 
complebant (scis namque tuos, scis, Roma, labores):<br> 
Aetium Placidus mactavit semivir amens.<br> 
vixque tuo impositum capiti diadema, Petroni:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>360</font><br> 
ilico barbaries, nec non sibi capta videri<br> 
Roma Getis tellusque suo cessura furori.<br> 
raptores ceu forte lupi, quis nare sagaci<br> 
monstrat odor pinguem clausis ab ovilibus auram,<br> 
irritant acuuntque famem portantque rapinae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>365</font><br> 
in vultu speciem, patulo ieiunia rictu<br> 
fallentes; iam iamque tener spe frangitur agnus,<br> 
atque absens avido crepitat iam praeda palato.<br> 
quin et Aremoricus piratam Saxona tractus<br> 
sperabat, cui pelle salum sulcare Britannum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>370</font><br> 
ludus et assuto glaucum mare findere lembo.<br> 
Francus Germanum primum Belgamque secundum<br> 
sternebat, Rhenumque ferox, Alamanne, bibebas<br> 
Romani ripis et utroque superbus in agro<br> 
vel civis vel victor eras. sed perdita cernens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>375</font><br> 
terrarum spatia princeps iam Maximus, unum<br> 
quod fuit in rebus, peditumque equitumque magistrum<br> 
te sibi, Avite, legit. collati rumor honoris<br> 
invenit agricolam, flexi dum forte ligonis<br> 
exercet dentes vel pando pronus aratro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>380</font><br> 
vertit inexcoctam per pinguia iugera glaebam.<br> 
sic quondam ad patriae res fractas pauper arator,<br> 
Cincinnate, venis, veterem cum te induit uxor<br> 
ante boves trabeam dictatoremque salignae<br> 
excepere fores atque ad sua tecta ferentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>385</font><br> 
quod non persevit, turpique e fasce gravata<br> 
vile triumphalis portavit purpura semen.<br> 
Vt primum ingesti pondus suscepit honoris,<br> 
legas qui veniam poscant, Alamanne, furori,<br> 
Saxonis incursus cessat, Chattumque palustri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>390</font><br> 
alligat Albis aqua; vixque hoc ter menstrua totum<br> 
luna videt, iamque ad populos ac rura feroci<br> 
tenta Getae pertendit iter, qua pulsus ab aestu<br> 
Oceanus refluum spargit per culta Garumnam;<br> 
in flumen currente mari transcendit amarus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>395</font><br> 
blanda fluenta latex, fluviique impacta per alveum<br> 
salsa peregrinum sibi navigat unda profundum.<br> 
hic iam disposito laxantes frena duello<br> 
Vesorum proceres raptim suspendit ab ira<br> 
rumor, succincto referens diplomate Avitum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>400</font><br> 
iam Geticas intrare domos positaque parumper<br> 
mole magisterii legati iura subisse.<br> 
obstupuere duces pariter Seythicusque senatus<br> 
et timuere, suam pacem ne forte negaret.<br> 
sic rutilus Phaethonta levem cum carperet axis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>405</font><br> 
iam pallente die flagrantique excita mundo<br> 
pax elementorum fureret vel sicca propinquus<br> 
saeviret per stagna vapor limusque sitiret<br> 
pulvereo ponti fundo, tunc unica Phoebi<br> 
insuetum clemens extinxit flamma calorem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>410</font><br> 
Hic aliquis tum forte Getes, dum falce recocta<br> 
ictibus informat saxoque cacuminat ensem,<br> 
iam promptus caluisse tubis, iam iamque frequenti<br> 
caede sepulturus terram non hoste sepulto,<br> 
claruit ut primum nomen venientis Aviti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>415</font><br> 
exclamat: 'periit bellum, date rursus aratra.<br> 
otia si replico priscae bene nota quietis,<br> 
non semel iste mihi ferrum tulit. o pudor! o di!<br>
tantum posse fidem! quid foedera lenta minaris,<br> 
in damnum mihi fide meum? compendia pacis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>420</font><br> 
et praestare iubes nos et debere: quis umquam<br> 
crederet? en Getici reges, parere volentes,<br> 
inferius regnasse putant. nec dicere saltim<br> 
desidiae obtentu possum te proelia nolle:<br> 
pacem fortis amas. iam partes sternit Avitus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>425</font><br> 
insuper et Geticas praemissus continet iras<br> 
Messianus; adhuc mandasti, et ponimus arma.<br> 
quid restat, quod posse velis? quod non sumus hostes,<br> 
parva reor; prisco tu si mihi notus in actu es,<br> 
auxiliaris ero. vel sic pugnare licebit.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>430</font><br> 
Haec secum rigido Vesus dum corde volutat,<br> 
ventum in conspectum fuerat; rex atque magister<br> 
propter constiterant; hic vultu erectus, at ille<br> 
laetitia erubuit veniamque rubore poposcit.<br> 
post hinc germano regis, hinc rege retento&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>435</font><br> 
Palladiam implicitis manibus subiere Tolosam.<br> 
band secus insertis ad pulvinaria palmis<br> 
Romulus et Tatius foedus iecere, parentum<br> 
cum ferro et rabidis cognato in Marte maritis<br> 
Hersilia inseruit Pallantis colle Sabinas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>440</font><br> 
Interea incautam furtivis Vandalus armis<br> 
te capit, infidoque tibi Burgundio ductu<br> 
extorquet trepidas mactandi principis iras.<br> 
heu facinus! in bella iterum quartosque labores<br> 
perfida Elisseae crudeseunt classica Byrsae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>445</font><br> 
nutristis quod, fata, malum? conscenderat arces<br> 
Euandri Massyla phalanx montesque Quirini<br> 
Marmarici pressere pedes rursusque revexit<br> 
quae captiva dedit quondam stipendia Barce.<br> 
exilium patrum, plebis mala, principe caeso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>450</font><br> 
captivum imperium ad Geticas rumor tulit aures.<br> 
luce nova veterum coetus de more Getarum<br> 
contrahitur; stat prisca annis viridisque senectus<br> 
consiliis; squalent vestes ac sordida macro<br> 
lintea pinguescunt tergo, nec tangere possunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>455</font><br> 
altatae suram pelles, ac poplite nudo<br> 
peronem pauper nodus suspendit equinum.<br> 
Postquam in consilium seniorum venit honora<br> 
pauperies pacisque simul rex verba poposcit,<br> 
dux ait: 'optassem patriis securus in arvis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>460</font><br> 
emeritam, fateor, semper fovisse quietem,<br> 
ex quo militiae post munia trina superbum<br> 
praefecturae apicem quarto iam culmine rexi.<br> 
sed dum me nostri princeps modo Maximus orbis,<br> 
ignarum, absentem, procerum per mille repulsas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>465</font><br> 
ad lituos post iura vocat voluitque sonoris<br> 
praeconem mutare tubis, promptissimus istud<br> 
arripui officium, vos quo legatus adirem.<br> 
foedera prisca precor, quae nune meus ille teneret,<br> 
iussissem si forte, senex, cui semper Avitum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>470</font><br> 
sectari crevisse fuit. tractare solebam<br> 
res Geticas olim; scis te nescisse frequenter<br> 
quae suasi nisi facta. tamen fortuna priorem<br> 
abripuit genium; periit quodcumque merebar<br> 
cum genitore tuo. Narbonem tabe solutum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>475</font><br> 
ambierat (tu parvus eras), trepidantia cingens<br> 
nailia in infames iam iamque coegerat escas;<br> 
iam tristis propriae credebat defore praedae,<br> 
si clausus fortasse perit, cum nostra probavit<br> 
consilia et refugo laxavit moenia bello.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>480</font><br> 
teque ipsum (sunt ecce senes) hoc pectore fultum<br> 
hae flentem tenuere manus, si forsitan altrix<br> 
te mihi, cum nolles, lactandum tolleret. ecce<br> 
advenio et prisci repeto modo pignus amoris.<br> 
si tibi nulla fides, nulla est reverentia patris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>485</font><br> 
i durus pacemque nega.' prorumpit ab omni<br> 
murmur concilio fremitusque et proelia damnans<br> 
seditiosa ciet concordem turba tumultum.<br> 
tum rex effatur: 'dudum, dux inclite, culpo<br> 
poscere te pacem nostram, cum cogere possis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>490</font><br> 
servitium, trahere ac populos in bella sequaces.<br> 
ne, quaeso, invidiam patrio mihi nomine inuras:<br> 
quid mereor, si nulla iubes? suadere sub illo<br> 
quod poteras, modo velle sat est, solumque moratur,<br> 
quod cupias nescisse Getas. mihi Romula dudum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>495</font><br> 
per te iura placent, parvumque ediscere iussit<br> 
ad tua verba pater, docili quo prisca Maronis<br> 
carmine molliret Scythicos mihi pagina mores;<br> 
iam pacem tum velle doces. sed percipe, quae sit<br> 
condicio obsequii: forsan rata pacta probabis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>500</font><br> 
testor, Koma, tuum nobis venerabile nomen<br> 
et socium de Marte genus (vel quicquid ab aevo,<br> 
nil te mundus habet melius, nil ipsa senatu),<br> 
me pacem servare tibi vel velle abolere<br> 
quae noster peccavit avus, quem fuscat id unum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>505</font><br> 
quod te, Roma, capit; sed di si vota secundant,<br> 
excidii veteris crimen purgare valebit<br> 
ultio praesentis, si tu, dux inclite, solum<br> 
Augusti subeas nomen. quid lumina flectis?<br> 
invitum plus esse decet. non cogimus istud,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>510</font><br> 
sed contestamur: Romae sum te duce amicus,<br> 
principe te miles. regnum non praeripis ulli,<br> 
nec quisquam Latias Augustus possidet arces;<br> 
qua vacat, aula tua est. testor, non sufficit istud,<br> 
ne noceam; atque tuo hoc utinam diademate fiat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>515</font><br> 
ut prosim! suadere meum est; nam Gallia si te<br> 
compulerit, quae iure potest, tibi pareat orbis,<br> 
ne pereat,' dixit pariterque in verba petita<br> 
dat sanctam cum fratre fidem. discedis, Avite,<br> 
maestus, qui Gallos scires non posse latere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>520</font><br> 
quid possint servire Getae te principe. namque<br> 
civibus ut patuit trepidis te foedera ferre,<br> 
occurrunt alacres ignaroque ante tribunal<br> 
sternunt; utque satis sibimet numerosa coisse<br> 
nobilitas visa est, quam saxa nivalia Cotti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>525</font><br> 
despectant, variis nec non quam partibus ambit<br> 
Tyrrheni Rhenique liquor, vel longa Pyrenei<br> 
quam iuga ab Hispano seclusam iure cohercent,<br> 
aggreditur nimio curarum pondere tristem<br> 
gaudens turba virum. procerum tum maximus unus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>530</font><br> 
dignus qui patriae personam sumeret, infit:<br> 
'quam nos per varios dudum fortuna labores<br> 
principe sub puero laceris terat aspera rebus,<br> 
fors longum, dux magne, queri, cum quippe dolentum<br> 
maxima pars fueris, patriae dum vulnera lugens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>535</font><br> 
sollicitudinibus vehementibus exagitaris.<br> 
has nobis inter clades ae funera mundi<br> 
mors vixisse fuit. sed dum per verba parentum<br> 
ignavas colimus leges sanctumque putamus<br> 
rem veterem per damna sequi, portavimus umbram&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>540</font><br> 
imperii, generis contenti ferre vetusti<br> 
et vitia ac solitam vestiri murice gentem<br> 
more magis quam iure pati. promptissima nuper<br> 
fulsit condicio, proprias qua Gallia vires<br> 
exereret, trepidam dum Maximus occupat urbem:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>545</font><br> 
orbem sät potuit, si te sibi tota magistro<br> 
regna reformasset. quis nostrum Belgica rura,<br> 
litus Aremorici, Geticas quis moverit iras,<br> 
non latet: his tantis tibi cessimus, inclite, bellis.<br> 
nunc iam summa vocant; dubio sub tempore regnum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>550</font><br> 
non regit ignavus. postponitur ambitus omnis,<br> 
ultima cum claros quaerunt: post damna Ticini<br> 
ac Trebiae trepidans raptim res publica venit<br> 
ad Fabium. Cannas celebres Varrone fugato<br> 
Scipiadumque etiam turgentem funere Poenum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>555</font><br> 
Livius electus fregit. captivus, ut aiunt,<br> 
orbis in urbe iacet; princeps perit, hic caput omne<br> 
nunc habet imperium. petimus, conscende tribunal,<br> 
erige collapsos; non hoc modo tempora poscunt,<br> 
ut Romam plus alter amet. ne forte reare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>560</font><br> 
te regno non esse parem: cum Brennica signa<br> 
Tarpeium premerent, scis, tum res publica nostra<br> 
tota Camillus erat, patriae qui debitus ultor<br> 
texit fumantes hostili strage favillas.<br> 
non tibi centurias aurum populare paravit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>565</font><br> 
nec modo venales numerosoque asse redemptae<br> 
concurrunt ad puncta tribus; suffragia mundi<br> 
nullus emit. pauper legeris; quod sufficit unum,<br> 
es meritis dives. patriae cur vota moraris,<br> 
quae iubet ut iubeas? haec est sententia cunctis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>570</font><br> 
si dominus fis, liber ero.' fragor atria complet<br> 
Uierni, quo forte loco pia turba senatus<br> 
detulerat vim, vota, preces. locus, hora diesque<br> 
dicitur imperio felix, ac protinus illic<br> 
nobilium excubias gaudens sollertia mandat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>575</font><br> 
Tertia lux refugis Hyperiona fuderat astris;<br> 
concurrunt proceres, ac milite circumfuso<br> 
aggere composito statuunt ac torque coronant<br> 
castrensi maestum donantque insignia regni;<br> 
iam prius induerat solas de principe curas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>580</font><br> 
haud alio quondam vultu Tirynthius heros<br> 
pondera suscepit caeli simul atque novercae,<br> 
cum Libyca se rupe gigas subduceret et cum<br> 
tutior Herculeo sedisset machina dorso.<br> 
Hunc tibi, Roma, dedi, patulis dum Gallia campis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>585</font><br> 
intonat Augustum plausu faustumque fragorem<br> 
portat in exsanguem Boreas iam fortior Austrum.<br> 
hic tibi restituet Libyen per vincula quarta,<br> 
et cuius solum amissas post saecula multa<br> 
Pannonias revocavit iter, iam credere promptum est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>590</font><br> 
quid faciat bellis. o quas tibi saepe iugabit<br> 
inflictis gentes aquilis, qui maxima regni<br> 
omina privatus fugit, cum forte vianti<br> 
excuteret praepes plebeium motus amictum!<br> 
laetior at tanto modo principe, prisca deorum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>595</font><br> 
Roma, parens, attolle genas ac turpe veternum<br> 
depone; en princeps faciet iuvenescere maior,<br> 
quam pueri fecere senem.' finem pater ore<br> 
vix dederat: plausere dei fremitusque cucurrit<br> 
concilio. felix tempus nevere sorores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>600</font><br> 
imperiis, Auguste, tuis et consulis anno<br> 
fulva volubilibus duxerunt saecula pensis.<br> 
</p>

<p>
<b><a name="8"></A>CARMEN VIII
</p>

<p>
AD PRISCUM VALERIANUM VIRUM PRAEFECTORIUM.</b>
</p>

<p>
Prisce, decus semper nostrum, cui principe Avito<br> 
cognatum sociat purpura celsa genus,<br> 
ad tua cum nostrae currant examina nugae,<br> 
dico: 'state, vagae; quo properatis? amat.<br> 
destrictus semper censor qui diligit extat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
dura fronte legit mollis amicitia.<br> 
nil totum prodest adiectum laudibus illud,<br> 
Vlpia quod rutilat porticus aere meo<br> 
vel quod adhuc populo simul et plaudente senatu<br> 
ad nostrum reboat concava Roma sophos.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 
respondent illae: 'properabimus, ibimus, et nos<br> 
non retines: tanto iudice culpa placet.<br> 
cognitor hoc nullus melior; bene carmina pensat<br> 
contemptu tardo, iudicio celeri.'<br> 
et quia non potui temeraria sistere verba,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
hoc rogo, ne dubites lecta dicare rogo.<br> 
</p>

<p>
<b><a name="9"></A>CARMEN IX
</p>

<p>
AD FELICEM.<br> 
LARGAM SOLLIUS HANC APOLLINARIS<br> 
FELICI DOMINO PIOQUE FRATRI<br> 
DICIT SIDONIUS SUUS SALUTEM.</b>
</p>

<p> 
Dic, dic quod peto, Magne, dic, amabo,<br> 
Felix nomine, mente, honore, forma,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
natis, coniuge, fratribus, parente,<br> 
germanis genitoris atque matris<br> 
et summo patruelium Camillo,<br> 
quid nugas temerarias amici,<br> 
sparsit quas tenerae iocus iuventae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 

in formam redigi iubes libelli,<br> 
ingentem simul et repente fascem<br> 
conflari invidiae et perire chartam?<br> 
mandatis famulor, sed ante testor,<br> 
lector quas patieris hic salebras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
Non nos currimus aggerem vetustum<br> 
nec quicquam invenies, ubi priorum<br> 
antiquas terat orbitas Thalia,<br> 
non hic antipodas salumque rubrum,<br> 
non hic Memnonios canemus Indos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 

Aurorae face civica perustos;<br> 
non Artaxata, Susa, Bactra, Carrhas,<br> 
non coctam Babylona personabo,<br> 
quae largum fluvio patens alumno<br> 
inclusum bibit hinc et inde Tigrim&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font>.<br> 
non hic Assyriis Ninum priorem,<br> 
non Medis caput Arbacen profabor,<br> 
nec quam divite, cum refugit hostem,<br> 
arsit Sardanapallus in favilla.<br> 
non Cyrum Astyagis loquar nepotem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 

nutritum ubere quem ferunt canino,<br> 
cuius non valuit rapacitatem<br> 
vel Lydi satiare gaza Croesi;<br> 
cuius nec feritas subacta tunc est,<br> 
caesis milibus ante cum ducentis		35</font><br> 
in vallis Scythicae coactus artum<br> 
orbatae ad Tomyris veniret utrem.<br> 
Non hic Cecropios leges triumphos.<br> 
vel si quo Marathon rubet duello,<br> 
aut, cum milia mille concitaret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</font><br> 

inflatum numerositate Xerxen,<br> 
atque hunc fluminibus satis profundis<br> 
confestim ebibitis adhuc sitisse;<br> 
nec non Thermopylas et Helles undas<br> 
spretis obicibus soli salique&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</font><br> 
insanis equitasse cum catervis<br> 
admissoque in Athon tumente ponto<br> 
iuxta frondiferae cacumen Alpis<br> 
scalptas classibus isse per cavernas.<br> 
Non prolem Garamantici Tonantis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</font><br> 

regnis principibusque principantem,<br> 
porrectas Asiae loquar paterno<br> 
actum fulmine pervolasse terras<br> 
et primum Darii tumultuantes<br> 
praefectos satrapasque perculisse,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</font><br> 
mox ipsum solio patrum superbum<br> 
cognatosque sibi deos crepantem<br> 
captis coniuge, liberis, parente<br> 
in casus hominis redire iussum;<br> 
qui cum maxima bella concitasset&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</font><br> 

tota et Persidis undique gregatae<br> 
uno constituisset arma campo,<br> 
hoc solum perhibetur assecutus,<br> 
dormire ut melius liberet hosti.<br> 
Non vectos Minyas loquente silva&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>	65</font><br> 
dicam Phasiaco stetisse portu,<br> 
forma percita cum ducis Pelasgi<br> 
molliret rabidos virago tauros,<br> 
nec tum territa, cum suus colonus<br> 
post anguis domiti satos molares&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</font><br> 

armatas tremebundus inter herbas<br> 
florere in segetem stuperet hostem<br> 
et pugnantibus hinc et hinc aristis<br> 
supra belliferas madere glaebas<br> 
culmosos viridi cruore fratres.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</font><br> 
Non hic terrigenam loquar cohortem<br> 
admixto mage vividam veneno,<br> 
cui praeter speciem modo carentem<br> 
angues corporibus voluminosis<br> 
alte squamea crura porrigentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</font><br> 

in vestigia fauce desinebant.<br> 
sic formae triplicis procax iuventus<br> 
tellurem pede proterens voraci<br> 
currebat capitum stupenda gressu<br> 
et, cum classica numinum sonabant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</font><br> 
mox contra tonitrus resibilante<br> 
audebat superos ciere planta.<br> 
nec Flegrae legis ampliata rura,<br> 
missi dum volitant per astra montes<br> 
Pindus, Pelion, Ossa, Olympus, Othrys&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</font><br> 

cum silvis, gregibus, feris, pruinis,<br> 
saxis, fontibus, oppidis levati<br> 
vibrantum spatiosiore dextra.<br> 
Non hic Herculis excolam labores,<br> 
cui sus, cerva, leo, gigas, Amazon,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</font><br> 
hospes, taurus, Eryx, aves, Lycus, fur,<br> 
Nessus, Lips, iuga, poma, virgo, serpens,<br> 
Oete, Thraces equi, boves Hiberae,<br> 
luctator fluvius, canis triformis<br> 
portatusque polus polum dederunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</font><br> 

Non hic Elida nobilem quadrigis<br> 
nec notam nimis amnis ex amore<br> 
versu prosequar, ut per ima ponti<br> 
Alpheus fluat atque transmarina<br> 
in fluctus cadat unda coniugales.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</font><br> 
Non hic Tantaleam domum retexam,<br> 
qua mixtum Pelopea per parentem est<br> 
prolis facta soror novoque monstro<br> 
infamem genuit pater nepotem;<br> 
nil maestum hic canitur; nec esculentam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</font><br> 

fletus pingimus ad dapem Thyestae,<br> 
fratris crimine qui miser voratis<br> 
vivum pignoribus fuit sepulcrum,<br> 
cum post has epulas repente flexis<br> 
Titan curribus occidens ad ortum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>115</font><br> 
convivam fugeret, diem fugaret.<br> 
Nec Fryx pastor erit tibi legendus,<br> 
decrescens cui Dindymon reciso<br> 
fertur vertice texuisse classem,<br> 
cum iussu Veneris patrocinantis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>120</font><br> 

terras Oebalias et hospitales<br> 
raptor depopulatus est Amyclas,<br> 
praedam trans pelagus petens sequacem.<br> 
sed nec Pergama nec decenne bellum<br> 
nec saevas Agamemnonis phalangas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>125</font><br> 
nec periuria persequar Sinonis,<br> 
arx quo Palladio dicata signo<br> 
pellaci reserata proditore<br> 
portantem pedites equum recepit.<br> 
Non hic Maeoniae stilo Camenae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>130</font><br> 

civis Dulichiique Thessalique<br> 
virtutem sapientiamque narro,<br> 
quorum hic Peliaco putatur antro<br> 
venatu, fidibus, palaestra et herbis<br> 
sub Saturnigena sene institutus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>135</font><br> 
dum nunc lustra terens puer ferarum<br> 
passim per Pholoen iacet nivosam,<br> 
nunc praesepibus accubans amatis<br> 
dormit mollius in iuba magistri;<br> 
inde Scyriadum datus parenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>140</font><br> 

falsae nomina pertulisse Pyrrhae<br> 
atque inter tetricae choros Minervae<br> 
occultos Veneri rotasse thyrsos;<br> 
postremo ad Frygiae sonum rapinae<br> 
tractus laudibus Hectoris trahendi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>145</font><br> 
ast illum, cui contigit paternam<br> 
quartum post Ithacam redire lustrum,<br> 
nec Zmyrnae satis explicat volumen.<br> 
nam quis continuare possit illos<br> 
quos terra et pelago tulit labores:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>150</font><br> 

raptum Palladium, repertum Achillem,<br> 
captum praepetibus Dolona plantis<br> 
et Rhesi niveas prius quadrigas,<br> 
Xanthi quam biberent fluenta, tractas,<br> 
ereptam quoque quam deus patronus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>155</font><br> 
Filocteta, tibi dedit pharetram.<br> 
Aiacem Telamonium furentem,<br> 
quod sese ante rates agente causam<br> 
pugnacis tulit eloquens coronam,<br> 
vitatum hinc Polyphemon atque Circen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>160</font><br> 

et Laestrygonii famem tyranni,<br> 
tum pomaria divitis, Calypso et<br> 
Sirenas pereuntibus placentes,<br> 
vitatas tenebras facemque Naupli<br> 
et Scyllae rabidum voracis inguen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>165</font><br> 
vel Tauromenitana quos Charybdis<br> 
ructato scopulos cavat profunde?<br> 
Non divos specialibus faventes<br> 
agris, urbibus insulisque canto,<br> 
Saturnum Latio Iovemque Cretae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>170</font><br> 

Iunonemque Samo Rhodoque Solem,<br> 
Hennae Persephonen, Minervam Hymetto,<br> 
Vulcanum Liparae, Papho Dionen,<br> 
Argis Persea, Lampsaco Priapum,<br> 
Thebis Euhion Ilioque Vestam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>175</font><br> 
Thymbrae Delion, Arcadem Lycaeo,<br> 
Martem Thracibus ac Scythis Dianam,<br> 
quos fecere deos dicata templa,<br> 
tus, sal, far, mola vel superfluarum<br> 
consecratio caerimoniarum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>180</font><br> 

Non eum Triptolemo verendam Eleusin,<br> 
qui primas populis dedere aristas<br> 
pastis Chaonium per ilicetum,<br> 
non Apin Mareoticum sonabo<br> 
ad Memphitica sistra concitari.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>185</font><br> 
non dicam Lacedaemonos iuventam<br> 
unctas Tyndaridis dicasse luctas,<br> 
doctos quos patriis palen Therapnis<br> 
gymnas Bebrycii tremit theatri;<br> 
non sortes Lyciasque Caeritumque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>190</font><br> 

responsa aut Themidis priora Delphis,<br> 
nec quae fulmine Tuscus expiato<br> 
saeptum numina quaerit ad bidental;<br> 
nec quos Euganeum bibens Timavum<br> 
colle Antenoreo videbat augur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>195</font><br> 
divos Thessalicam movere pugnam;<br> 
nec quos Amphiaraus et Melampus<br> 
* *<br> 
ex ipsis rapuit deos favillis<br> 
per templum male fluctuante flamma<br> 
gaudens lumine perdito Metellus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>200</font><br> 

non hic Cinyfius canetur Hammon<br> 
mitratum caput elevans harenis,<br> 
vix se post hecatombion litatum<br> 
suetus promere Syrtium barathro.<br> 
non hic Dindyma nec crepante buxo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>205</font><br> 
Curetas Berecynthiam sonantes,<br> 
non Bacchum trieterica exerentem<br> 
describam et tremulas furore festo<br> 
ire in Bassaridas vel infulatos<br> 
aram ad turicremam rotare mystas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>210</font><br> 

Non hic Hesiodea pinguis Ascrae<br> 
spectes carmina Pindarique chordas;<br> 
non hic socciferi iocos Menandri,<br> 
non laesi Archilochi feros iambos,<br> 
vel plus Stesichori graves Camenas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>215</font><br> 
aut quod composuit puella Lesbis,<br> 
non quod Mantua contumax Homero<br> 
adiecit Latiaribus loquelis,<br> 
aequari sibimet subinde livens<br> 
busto Parthenopam Maroniano;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>220</font><br> 

non quod post satiras epistularum<br> 
sermonumque sales novumque epodon,<br> 
libros carminis ac poeticam artem<br> 
Phoebi laudibus et vagae Dianae<br> 
conscriptis voluit sonare Flaccus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>225</font><br> 
non quod Papinius tuus meusque<br> 
inter Labdacios sonat furores<br> 
aut cum forte pedum minore rhythmo<br> 
pingit gemmea prata silvularum.<br> 
Non quod Corduba praepotens alumnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>230</font><br> 

facundum ciet hic putes legendum,<br> 
quorum unus colit hispidum Platona<br> 
incassumque suum monet Neronem,<br> 
orchestram quatit alter Euripidis,<br> 
pictum faecibus Aeschylon secutus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>235</font><br> 
aut plaustris solitum sonare Thespin,<br> 
qui post pulpita trita sub cothurno<br> 
ducebant olidae marem capellae;<br> 
pugnam tertius ille Gallicani<br> 
dixit Caesaris, ut gener socerque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>240</font><br> 

cognata impulerint in arma Romam,<br> 
tantum dans lacrimas suis Philippis,<br> 
ut credat Cremerae levem ruinam,<br> 
infra et censeat Alliam dolendam<br> 
ac Brenni in trutina Iovem redemptum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>245</font><br> 
postponat Trebiam gravesque Cannas,<br> 
stragem nec Trasimenicam loquatur,<br> 
fratres Scipiadas putet silendos,<br> 
quos Tartesiacus retentat orbis,<br> 
Eufraten taceat male appetitum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>250</font><br> 

Crassorum et madidas cruore Carrhas<br> 
vel quos, Spartace, consulum solebas<br> 
victrici gladios fugare sica,<br> 
ipsum nec fleat ille plus duellum,<br> 
quod post Cimbrica turbidus trophaea&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>255</font><br> 
et vinctum Nasamonium Iugurtham,<br> 
dum quaerit Mithridaticum triumphum,<br> 
Arpinas voluit movere Sullae.<br> 
Non Gaetulicus hic tibi legetur,<br> 
non Marsus, Pedo, Silius, Tibullus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>260</font><br> 

non quod Sulpiciae iocus Thaliae<br> 
scripsit blandiloquum suo Caleno,<br> 
non Persi rigor aut lepos Properti,<br> 
sed nec centimeter Terentianus.<br> 
non Lucilius hic Lucretiusque est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>265</font><br> 
non Turnus, Memor, Ennius, Catullus,<br> 
Stella et Septimius Petroniusque<br> 
aut mordax sine fine Martialis,<br> 
non qui tempore Caesaris secundi<br> 
aeterno incoluit Tomos reatu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>270</font><br> 

nec qui consimili deinde casu<br> 
ad vulgi tenuem strepentis auram<br> 
irati fuit histrionis exul,<br> 
non Pelusiaco satus Canopo,<br> 
qui ferruginei toros mariti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>275</font><br> 
et Musa canit inferos superna,<br> 
nec qui iam patribus fuere nostris<br> 
primo tempore maximi sodales,<br> 
quorum unus Bonifatium secutus<br> 
nec non praecipitem Sebastianum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>280</font><br> 

natales puer horruit Cadurcos<br> 
plus Pandionias amans Athenas:<br> 
cuius si varium legas poema,<br> 
tunc Phoebum vel Hyantias puellas<br> 
potata madidas ab Hippocrene,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>285</font><br> 
tunc Amphiona filiumque Maiae,<br> 
tunc vatem Rhodopeium sonare<br> 
collato modulamine arbitreris.<br> 
Non tu hic nunc legeris tuumque fulmen,<br> 
o dignissime Quintianus alter,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>290</font><br> 

spernens qui Ligurum solum et penates<br> 
mutato lare Gallias amasti,<br> 
inter classica, signa, pila, turmas<br> 
laudans Aetium vacansque libro,<br> 
in castris hederate laureatis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>295</font><br> 
sed nec tertius ille nunc legetur,<br> 
Baetin qui patrium semel relinquens<br> 
undosae petiit sitim Ravennae,<br> 
plosores cui fulgidam Quirites<br> 
et carus popularitate princeps&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>300</font><br> 

Traiano statuam foro locarunt.<br> 
Sed ne tu mihi comparare temptes,<br> 
quos multo minor ipse plus adoro,<br> 
Paulinum Ampeliumque Symmachumque,<br> 
Messalam ingenii satis profundi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>305</font><br> 
et nulli modo Martium secundum,<br> 
dicendi arte nova parem vetustis<br> 
Petrum et cum loquitur nimis stupendum,<br> 
vel quem municipalibus poetis<br> 
praeponit bene Vilicum senatus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>310</font><br> 

nostrum aut quos retinet solum disertos,<br> 
dulcem Anthedion et mihi magistri<br> 
musas sat venerabiles Hoeni,<br> 
acrem Lampridium, catum Leonem<br> 
praestantemque tuba Severianum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>315</font><br> 
et sic scribere non minus valentem,<br> 
Marcus Quintilianus ut solebat.<br> 
Nos valde sterilis modos Camenae<br> 
rarae credimus hos brevique chartae,<br> 
quae scombros merito piperque portet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>320</font><br> 

nam quisnam deus hoc dabit reiectae,<br> 
ut vel suscipiens bonos odores,<br> 
nardum ac pinguia Nicerotianis<br> 
quae fragrant alabastra tincta sucis,<br> 
Indo cinnamon ex rogo petitum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>325</font><br> 
quo Phoenix iuvenescit occidendo,<br> 
costum, malobathrum, rosas, amomum,<br> 
myrrham, tus, opobalsamumque servet?<br> 
quapropter facinus meum tuere<br> 
et condiscipuli tibi obsequentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>330</font><br> 

incautum precor asseras pudorem.<br> 
germanum tamen ante sed memento,<br> 
doctrinae columen, Probum advocare,<br> 
isti qui valet exarationi<br> 
destrictum bonus applicare theta.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>335</font><br> 
novi sed bene, non refello culpam,<br> 
nec doctis placet impudens poeta;<br> 
sed nec turgida contumeliosi<br> 
lectoris nimium verebor ora,<br> 
si tamquam gravior severiorque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>340</font><br> 

nostrae Terpsichores iocum refutans<br> 
rugato Cato tertius labello<br> 
narem rhinoceroticam minetur.<br> 
non te terreat hic nimis peritus;<br> 
verum si cupias probare, tanta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>345</font><br> 
nullus scit, mihi crede, quanta nescit.<br> 
</p>

<p>
<b><a name="10"></A>CARMEN X
</p>
<p>PRAEFATIO EPITHALAMII RURICIO ET IBERIAE DICTI.</b>
</p>

<p> 
Flucticolae cum festa nurus Pagasaea per antra<br> 
rupe sub Emathia Pelion explicuit,<br> 
angustabat humum superum satis ampla supellex;<br> 
certabant gazis hinc polus, hinc pelagus;<br> 
ducebatque choros viridi prope tectus amictu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
caeruleae pallae concolor ipse socer;<br> 
nympha quoque in thalamos veniens de gurgite nuda<br> 
vestiti coepit membra timere viri.<br> 
tum divum quicumque aderat terrore remoto<br> 
quo quis pollebat lusit in officio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 

Iuppiter emisit tepidum sine pondere fulmen<br> 
et dixit: 'melius nunc Cytherea calet.'<br> 
Pollux tum caestu laudatus, Castor habenis,<br> 
Pallas tum cristis, Delia tum pharetris;<br> 
Alcides clava, Mavors tum lusit in hasta,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
Arcas tum virga, nebride tum Bromius.<br> 
hic et Pipliadas induxerat optimus Orpheus<br> 
chordis, voce, manu, carminibus, calamis.<br> 
ambitiosus Hymen totas ibi contulit artes;<br> 
qui non ingenio, fors placuit genio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 

fescennina tamen non sunt admissa, priusquam<br> 
intonuit solita noster Apollo lyra.<br> 
</p>

<p>
<b><a name="11"></A>CARMEN XI
</p>

<p>
EPITHALAMIUM.</b>
</p>

<p>
Inter Cyaneas, Ephyraea cacumina, cautes<br> 
qua super Idalium levat Orithyion in aethram<br> 
exesi sale montis apex. ubi forte vagantem,<br> 
dum fugit, et fixit trepidus Symplegada Tifys,<br> 
atque recurrentem ructatum ad rauca Maleam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
exit in Isthmiacum pelagus claudentibus alis<br> 
saxorum de rupe sinus, quo saepe recessu<br> 
sic tamquam toto coeat de lumine caeli,<br> 
artatur collecta dies tremulasque per undas<br> 
insequitur secreta vadi, transmittitur alto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 

perfusus splendore latex miroque relatu<br> 
lympha bibit solem tenuique inserta fluento<br> 
perforat arenti radio lux sicca liquorem.<br> 
Profecit studio spatium; nam Lemnius illic<br> 
ceu templum lusit Veneri fulmenque relinquens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
hic ferrugineus fumavit saepe Pyragmon.<br> 
hic lapis est, de quinque locis dans quinque colores,<br> 
Aethiopus, Frygius, Parius, Poenus, Lacedaemon,<br> 
purpureus, viridis, maculosus, eburnus et albus.<br> 
postes chrysolithi fulvus diffulgurat ardor;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 

myrrhina, sardonyches, amethystus Hiberus, iaspis<br> 
Indus, Chalcidicus, Scythicus, beryllus, achates<br> 
attollunt duplices argenti cardine valvas,<br> 
per quas inclusi lucem vomit umbra smaragdi;<br> 
limina crassus onyx crustat propterque hyacinthi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br> 
caerula concordem faciunt in stagna colorem.<br> 
exterior non compta silex, sed prominet alte<br> 
asper ab assiduo lympharum verbere pumex.<br> 
interiore loco simulavit Mulciber auro<br> 
extantes late scopulos atque arte magistra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 

ingenti cultu naturae inculta fefellit,<br> 
huic operi insistens, quod necdum noverat illa<br> 
quae post Lemniacis damnavit furta catenis.<br> 
squameus huc Triton duplicis confinia dorsi<br> 
qua coeunt supra sinuamina tortilis alvi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</font><br> 
inter aquas calido portabat corde Dionen.<br> 
sed premit adiecto radiantis pondere conchae<br> 
semiferi Galatea latus, quod pollice fixo<br> 
vellit, et occulto spondet conubia tactu.<br> 
tum gaudens torquente ioco subridet amator&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</font><br> 

vulnere iamque suam parcenti pistre flagellat.<br> 
pone subit turmis flagrantibus agmen Amorum;<br> 
hic cohibet delphina rosis, viridique iuvenco<br> 
hic vectus spretis pendet per cornua frenis;<br> 
hi stantes motu titubant plantaque madenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</font><br> 
labuntur firmantque pedum vestigia pennis,<br> 
illa recurvato demiserat ora lacerto<br> 
mollia; marcebant violae graviorque sopore<br> 
coeperat attritu florum descendere cervix.<br> 
solus de numero fratrum qui pulchrior ille est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</font><br> 

deerat Amor, dum festa parat celeberrima Gallis,<br> 
quae socer Ommatius, magnorum maior avorum<br> 
patriciaeque nepos gentis, natae generoque<br> 
excolit auspiciis faustis. sed fulsit ut ille<br> 
forte dies, matrem celeri petit ipse volatu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</font><br> 
cuius fax, arcus, gorytus pendebat. at ille<br> 
cernuus et laevae pendens in margine palmae<br> 
libratos per inane pedes adverberat alis,<br> 
oscula sic matris carpens somnoque refusae<br> 
semisopora levi scalpebat lumina penna.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</font><br> 

tum prior his alacer coepit: 'nova gaudia porto<br> 
felicis praedae, genetrix. calet ille superbus<br> 
Ruricius nostris facibus dulcique veneno<br> 
tactus votivum suspirat corde dolorem.<br> 
esset si praesens aetas, impenderet illi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</font><br> 
Lemnias imperium, Cressa stamen labyrinthi,<br> 
Alceste vitam, Circe herbas, poma Calypso,<br> 
Scylla comas, Atalanta pedes, Medea furores,<br> 
Hippodame ceras, cygno Iove nata coronam;<br> 
huic Dido in ferrum, simul in suspendia Phyllis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</font><br> 

Euadne in flammas et Sestias isset in undas.'<br> 
His haec illa refert: 'Gaudemus, nate, rebellem<br> 
quod vincis laudasque virum; sed forma puellae est,<br> 
quam si spectasset quondam Stheneboeius heros,<br> 
non pro contemptu domuisset monstra Chimaerae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</font><br> 
Thermodontiaca vel qui genetrice superbus<br> 
sprevit Gnosiacae temeraria vota novercae,<br> 
hac visa occiderat, fateor, sed crimine vero;<br> 
et si iudicio forsan mihi quarta fuisset,<br> 
me quoque Rhoetea damnasset pastor in Ida;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</font><br> 

'vincere' vel 'si optas, istam da, malo, puellam'<br> 
dixerat: hanc dederam formam pro munere formae:<br> 
tantus honor geniusque genis; collata rubori<br> 
pallida blatta latet depressaque lumine vultus<br> 
nigrescunt vincto bacarum fulgura collo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</font><br> 
te quoque multimodis ambisset, Hiberia, ludis<br> 
axe Pelops, cursu Hippomenes luctaque Achelous,<br> 
Aeneas bellis, spectatus Gorgone Perseus;<br> 
nec minor haec species, totiens cui Iuppiter esset<br> 
Delia, taurus, olor, satyrus, draco, fulmen et aurum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</font><br> 

quare age, iungantur; nam census, forma genusque<br> 
conveniunt: nil hic dispar tua fixit arundo.<br> 
sed quid vota moror?' dixit currumque poposcit,<br> 
cui dederant crystalla iugum, quae frigore primo;<br> 
orbis adhuc teneri glacies ubi Caucason auget,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</font><br> 
strinxit Hyperboreis Tanaitica crusta pruinis<br> 
naturam sumens gemmae, quia perdidit undae.<br> 
perforat hanc fulvo formatus temo metallo;<br> 
miserat hoc fluvius, cuius sub gurgite Nymphae<br> 
Mygdonium fovere Midam, qui pauper in auro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</font><br> 

ditavit versis Pactoli flumina votis.<br> 
splendet perspicuo radios rota margine cingens<br> 
Marmaricae de fauce ferae, dum belua curvis<br> 
dentibus excussis gemit exarmarier ora;<br> 
misit et hoc munus tepidas qui nudus Erythras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</font><br> 
concolor Aethiopi vel crinem pinguis amomo,<br> 
fluxus odoratis vexat venatibus Indus,<br> 
illa tamen pasci suetos per Cypron olores<br> 
vittata stringit myrto, quis cetera tensis<br> 
lactea puniceo sinuantur colla corallo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</font><br> 

Ergo iter aggressi: pendens rota sulcat inanem<br> 
aera et in liquido non solvitur orbita tractu.<br> 
hic triplex uno comitatur Gratia nexu,<br> 
hic redolet patulo Fortunae Copia cornu,<br> 
hic spargit calathis, sed flores Flora perennes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>115</font><br> 
hic Cererem Siculam Farius comitatur Osiris,<br> 
hic gravidos Pomona sinus pro tempore portat,<br> 
hic Pallas madidis venit inter prela trapetis,<br> 
hic distincta latus maculosa nebride Thyias<br> 
Indica Echionio Bromii rotat orgia thyrso,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>120</font><br> 

hic et Sigeis specubus qui Dindyma ludit<br> 
iam sectus recalet Corybas, cui gutture ravo<br> 
ignem per bifores regemunt cava buxa cavernas.<br> 
Sic ventum ad thalamos: tus, nardum, balsama, myrrhae<br> 
hic sunt, hic Phoenix busti dat cinnama vivi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>125</font><br> 
proxima quin etiam festorum afflata calore<br> 
iam minus alget hiemps, speciemque tenentia vernam<br> 
hoc dant vota loco, quod non dant tempora mundo.<br> 
tum Paphie dextram iuvenis dextramque puellae<br> 
complectens paucis cecinit sollemnia dictis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>130</font><br> 

ne facerent vel verba moram: 'feliciter aevum<br> 
ducite concordes; sint nati sintque nepotes;<br> 
cernat et in proavo sibimet quod pronepos optet.'
</p>

<p>
<b><a name="12"></A>CARMEN XII
</p>
<p>AD V. C. CATVLLINVM.</b>
</p>

<p> 
Quid me, etsi valeam, parare carmen<br> 
Fescenninicolae iubes Diones<br> 
inter crinigeras situm catervas<br> 
et Germanica verba sustinentem,<br> 
laudantem tetrico subinde vultu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
quod Burgundio cantat esculentus,<br> 
infundens acido comam butyro?<br> 
vis dicam tibi, quid poema frangat?<br> 
ex hoc barbaricis abacta plectris<br> 
spernit senipedem stilum Thalia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 
ex quo septipedes videt patronos.<br> 
felices oculos tuos et aures<br> 
felicemque libet vocare nasum<br> 
cui non allia sordidaeque caepae<br> 
ructant mane novo decem apparatus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
quem non ut vetulum patris parentem<br> 
nutricisque virum die nec orto<br> 
tot tantique petunt simul gigantes,<br> 
quot vix Alcinoi culina ferret.<br> 
Sed iam Musa tacet tenetque habenas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 
paucis hendecasyllabis iocata,<br> 
ne quisquam satiram vel hos vocaret.<br> 
</p>

<p>
<b><a name="13"></A>CARMEN XIII
</p>
<p>AD IMPERATOREM MAIORIANVM.</b> 
</P>

<p>
Amphitryoniaden perhibet veneranda vetustas,<br> 
&nbsp;&nbsp;&nbsp;&nbsp;&nbsp;&nbsp;dum relevat terras, promeruisse polos.<br> 
sed licet in nuda torvus confregerit ulna<br> 
&nbsp;&nbsp;&nbsp;&nbsp;&nbsp;&nbsp;ille Cleonaeae guttura rauca ferae,<br> 
et quamquam ardenti gladio vix straverit hydram,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
&nbsp;&nbsp;&nbsp;&nbsp;&nbsp;&nbsp;cum duplices pareret vulnere mors animas,<br> 
captivumque ferens silva ex Erymanthide monstrum<br> 
&nbsp;&nbsp;&nbsp;&nbsp;&nbsp;&nbsp;exarmata feri riserit ora suis,<br> 
collaque flammigenae disrumpens fumida furis<br> 
&nbsp;&nbsp;&nbsp;&nbsp;&nbsp;&nbsp;tandem directas iusserit ire boves,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 
taurus, cerva, Gigas, hospes, luctator, Amazon,<br> 
&nbsp;&nbsp;&nbsp;&nbsp;&nbsp;&nbsp;Thraex, canis, Hesperides sint monimenta viri,<br> 
nulla tamen fuso prior est Geryone pugna,<br> 
&nbsp;&nbsp;&nbsp;&nbsp;&nbsp;&nbsp;uni tergeminum cui tulit ille caput.<br> 
haec quondam Alcides; at tu Tirynthius alter,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
&nbsp;&nbsp;&nbsp;&nbsp;&nbsp;&nbsp;sed princeps, magni maxima cura dei,<br> 
quem draco, cervus, aper paribus sensere sagittis,<br> 
&nbsp;&nbsp;&nbsp;&nbsp;&nbsp;&nbsp;cum dens, cum virus, cum fuga nil valuit,<br> 
Geryonen nos esse puta monstrumque tributum;<br> 
&nbsp;&nbsp;&nbsp;&nbsp;&nbsp;&nbsp;hinc capita, ut vivam, tu mihi tolle tria.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 
Has supplex famulus preces dicavit<br> 
responsum opperiens pium ac salubre.<br> 
ut reddas patriam simulque vitam<br> 
Lugdunum exonerans suis ruinis,<br> 
hoc te Sidonius tuus precatur:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br> 
sic te Sidonio recocta fuco<br> 
multos purpura vestiat per annos;<br> 
sic lustro imperii perennis acto<br> 
quinquennalia fascibus dicentur;<br> 
sic ripae duplicis tumore fracto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 
detonsus Vachalim bibat Sigamber.<br> 
quod si contuleris tuo poetae,<br> 
mandem perpetuis legenda fastis<br> 
quaecumque egregiis geris triumphis.<br> 
nam nunc Musa loquax tacet tributo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</font><br> 
quae pro Virgilio Terentioque<br> 
sextantes legit unciasque fisci,<br> 
Marsyaeque timet manum ac rudentem,<br> 
qui Phoebi ex odio vetustiore<br> 
nunc suspendia vatibus minatur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</font><br> 
</p>

<p>
<b><a name="14">CARMEN XIV
</p>
<p>
SIDONIUS POLEMIO SUO SALUTEM.<br></b>
</p>

<p>
1. Dum post profectionem tuam, mi Polemi, frater amantissime, mecum granditer<br> 
reputo, quatinus in votis tuis philosophi fescennina cantarem, obrepsit materia, qua<br> 
decursa facile dinosci valet magis me doctrinae quam causae tuae habuisse rationem.<br> 
omissa itaque epithalamii teneritudine per asperrimas philosophiae et salebrosissimas<br> 
regiones stilum traxi; quarum talis ordo est, ut sine plurimis novis verbis, quae praefata<br> 
pace reliquorum eloquentum specialiter tibi et Complatonicis tuis nota sunt, nugae<br> 
ipsae non valuerint expediri. 2. videris, utrum aures quorundam per imperitiam temere<br> 
mentionem centri, proportionis, diastematum, climatum vel myrarum epithalamio con<br> 
ducibilem non putent. illud certe consulari viro vere Magno, quaestorio viro Domnulo,<br> 
spectabili viro Leone ducibus audacter affirmo, musicam et astrologiam, quae sunt<br> 
infra arithmeticam consequentia membra philosophiae, nullatenus posse sine hisce<br> 
nominibus indicari; quae si quispiam ut Graeca, sicut sunt, et peregrina verba con<br> 
tempserit, noverit sibi aut super huiuscemodi artis mentione supersedendum aut nihil<br> 
omnino se aut certe non ad assem Latiari lingua hinc posse disserere. 3. quod si aliquis<br> 
secus atque assero rem se habere censuerit, do quidem absens obtrectatoribus manus;<br> 
sed noverint sententiam meam discrepantia sentientis sine Marco Varrone, sine Sereno,<br> 
non Septimio, sed Sammonico, sine Censorino, qui de die natali volumen illustre con<br> 
fecit, non posse damnari. 4. lecturus es hic etiam novum verbum, id est essentiam;<br> 
sed scias hoc ipsum dixisse Ciceronem; nam essentiam nec non et indoloriam<br> 
nominavit, addens: 'licet enim novis rebus nova nomina imponere'; et recte dixit. nam<br> 
sicut ab eo quod est verbi gratia sapere et intellegere sapientiam et intellegentiam<br> nominamus, regulariter et ab eo quod est esse essentiam non tacemus.<br> 
igitur, quoniam tui amoris studio inductus homo Gallus scholae sophisticae intromisi<br> 
materiam, vel te potissimum facti mei deprecatorem requiro. illi Venus vel Amorum<br> 
commenticia pigmenta tribuantur, cui defuerit sic posse laudari. vale.
</p>

<p>
<b>PRAEFATIO EPITHALAMII POLEMIO ET ARANEOLAE DICTI.</b>
 </p>

<p>
Prosper conubio dies coruscat,<br>
quem Clotho niveis benigna pensis,<br>
albus quem picei lapillus Indi, <br>
quem pacis simul arbor et iuventae <br>
aeternumque virens oliva signet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br>
eia, Calliope, nitente palma<br> 
da sacri laticis loquacitatem, <br>
quem fodit pede Pegasus volanti <br>
cognato madidus iubam veneno. <br>
non hic impietas, nec hanc puellam &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br>
donat mortibus ambitus procorum; <br>
non hic Oenomai cruenta circo <br>
audit pacta Pelops nec insequentem <br>
pallens Hippomenes ad ima metae <br>
tardat Schoenida ter cadente pomo; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br>
non hic Herculeas videt palaestras <br>
Aetola Calydon stupens ab arce, <br>
cum cornu fluvii superbientis <br>
Alcides premeret, subinde fessum <br>
undoso refovens ab hoste pectus; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br>
sed doctus iuvenis decensque virgo, <br>
ortu culmina Galliae tenentes <br>
iunguntur: cito, diva, necte chordas, <br>
nec quod detonuit Camena maior, <br>
nostram pauperiem silere cogas. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br>
ad taedas Thetidis probante Phoebo <br>
et Chiron cecinit minore plectro, <br>
nec risit pia turba rusticantem, <br>
quamvis saepe senex biformis illic <br>
carmen rumperet hinniente cantu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font></font><br> 
</p>

<p>
<b><a name="15">CARMEN XV
</p>
<p> 
EPITHALAMIUM.</b>
</p>

<p>
Forte procellosi remeans ex arce Caferei,<br> 
Phoebados Iliacae raptum satis ulta pudorem,<br> 
Pallas Erechtheo Xanthum mutabat Hymetto.<br> 
aurato micat aere caput, maiusque serenum<br> 
de terrore capit; posito nam fulmine necdum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
Cinyphio Tritone truces hilaraverat artus.<br> 
Gorgo tenet pectus medium, factura videnti<br> 
et truncata moras; nitet insidiosa superbum<br> 
effigies vivitque anima pereunte venustas;<br> 
alta cerastarum spiris caput asperat atrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 

congeries, torquet maculosa volumina mordax<br> 
crinis, et irati dant sibila taetra capilli.<br> 
squameus ad mediam thorax non pervenit alvum<br> 
post chalybem pendente peplo; tegit extima limbi<br> 
circite palla pedes, qui cum sub veste moventur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
crispato rigidae crepitant in syrmate rugae.<br> 
laevam parma tegit Flegraei plena tumultus:<br> 
hic rotat excussum vibrans in sidera Pindum<br> 
Enceladus, rabido fit missilis Ossa Typhoeo;<br> 
Porfyrion Pangaea rapit, Rhodopenque Adamastor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 

Strymonio cum fonte levat, veniensque superne<br> 
intorto calidum restinguit flumine fulmen;<br> 
hic Pallas Pallanta petit, cui Gorgone visa<br> 
invenit solidum iam lancea tarda cadaver;<br> 
hic Lemnon pro fratre Mimas contra aegida torquet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br> 
impulsumque quatit iaculabilis insula caelum:<br> 
plurimus hic Briareus populoso corpore pugnat,<br> 
cognatam portans aciem, cui vertice ab uno<br> 
cernas ramosis palmas fruticare lacertis.<br> 
nec species solas monstris, dedit arte furorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 

Mulciber, atque ipsas timuit quas finxerat iras.<br> 
hastam dextra tenet, nuper quam valle Aracynthi<br> 
ipsa sibi posita Pallas protraxit oliva.<br> 
hoc steterat genio, super ut vestigia divae<br> 
labentes teneat Marathonia baca trapetas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</font><br> 
Hic duo templa micant; quorum supereminet unus<br> 
ut meritis, sic sede locus, qui continet alta<br> 
scrutantes ratione viros, quid machina caeli,<br> 
quid tellus, quid fossa maris, quid turbidus aer,<br> 
quid noctis lucisque vice s, quid menstrua lunae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</font><br> 

incrementa parent, totidem cur damna sequantur.<br> 
ilicet hic summi resident septem sapientes,<br> 
innumerabilium primordia philosophorum:<br> 
Thales Mileto genitus vadimonia damnat;<br> 
Lindie tu Cleobule iubes, modus optimus ut sit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</font><br> 
tu meditans totura decoras, Periandre, Corinthon;<br> 
Atticus inde Solon 'ne quid nimis' approbat unum:<br> 
Prienaee Bia, plures ais esse malignos;<br> 
tu Mytilene satus cognoscere, Pittace, tempus,<br> 
noscere sese ipsum, Chilon Spartane, docebas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</font><br> 

asserit hic Samius post docta silentia lustri<br> 
Pythagoras, solidum princeps quod musica mundum<br> 
temperet et certis concentum reddat ab astris,<br> 
signaque, zodiacus quae circulus axe supremo<br> 
terna quater retinet, proprio non currere motu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</font><br> 
aequis inter se spatiis tamen esse locata<br> 
fixaque signifero pariter quoque cernua ferri,<br> 
praecipuumque etiam septem vaga sidera cantum<br> 
hinc dare, perfectus numerus quod uterque habeatur,<br> 
hoc numero affirmans, hoc ordine cuncta rotari;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</font><br> 

falciferi Cronon ire senis per summa polorum,<br> 
Martis contiguum medio Iove pergere sidus,<br> 
post hos iam quarto se flectere tramite Solem,<br> 
sic placidam Paphien servare diastema quintum,<br> 
Arcadium sexto, Lunam sic orbe supremo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</font><br> 
ter denas tropico prope currere climate myras.<br> 
si quos ergo chelys, si quos lyra, tibia si quos<br> 
ediderint cum voce modos, exemplar ad istud<br> 
ponderibus positis, quantum proportio suadet,<br> 
intervalla sequi septeni sideris edit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</font><br> 

harmoniam dicens etiam, quod quattuor istis<br> 
sic sedeant elementa modis, ut pondere magnis<br> 
sit locus inferior; media tellure quod autem<br> 
perfecte medium est, imum patet esse rotundi;<br> 
hinc fieri, ut terram levior superemicet unda,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</font><br> 
altior his quoque sit qui purior eminet aer,<br> 
omnia concludat caelum levitate suprema,<br> 
pendeat et totum simul hoc ab origine centri.<br> 
Thales hic etiam numeris perquirit et astris.<br> 
defectum ut Phoebi nec non Lunaeque laborem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</font><br> 

nuntiet anterius; sed rebus inutile ponit<br> 
principium, dum credit aquis subsistere mundum.<br> 
huius discipuli versa est sententia dicens<br> 
principiis propriis semper res quasque creari,<br> 
singula qui quosdam fontes decernit habere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</font><br> 
aeternum irriguos ac rerum semine plenos.<br> 
hunc etiam sequitur, qui gignere cuncta putabat<br> 
hunc aerem, pariterque deos sic autumat ortos.<br> 
quartus Anaxagoras Thaletica dogmata servat,<br> 
sed divinum animum sentit, qui fecerit orbem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</font><br> 

iunior huic iunctus residet collega, sed idem<br> 
materiam cunctis creaturis aera credens<br> 
iudicat inde deum, faceret quo cuncta, tulisse.<br> 
post hos Arcesilas divina mente paratam<br> 
conicit hanc molem, confectam partibus illis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</font><br> 
quas atomos vocat ipse leves. Socratica post hunc<br> 
secta micat, quae de naturae pondere migrans<br> 
ad mores hominum limandos transtulit usum.<br> 
hanc sectam perhibent summum excoluisse Platona,<br> 
sed triplici formasse modo, dum primus et unus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</font><br> 

physica vel logico, logicum vel iungit ad ethos.<br> 
invenit hic princeps quid prima essentia distet<br> 
a summo sextoque bono, cum denique saxa<br> 
sint tantum penitusque nihil nisi esse probentur;<br> 
proxima succedant, quibus esse et vivere promptum est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</font><br> 
addere quis possis nil amplius, arbor et herba;<br> 
tertia sit pecorum, quorum esse et vivere motu<br> 
non caret et sensu; mortales quarta deinde<br> 
respiciat factura suos, quibus esse, moveri,<br> 
vivere cum sensu datur, et supereminet illud,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</font><br> 

quod sapiunt veroque valent discernere falsum;<br> 
quinta creaturas superas substantia prodat,<br> 
quas quidam dixere deos, quia corpora sumant<br> 
contemplanda homini, paulo post ipsa relinquant<br> 
inque suam redeant, si qua est tenuissima, formam;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>115</font><br> 
sic fieri, ut pateat substantia summa creator,<br> 
sexta tamen supraque nihil sed cuncta sub ipso;<br> 
hoc in gymnasio Polemi Sapientia vitam<br> 
excolit adiunctamque suo fovet ipsa Platoni;<br> 
obviet et quamquam totis Academia sectis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>120</font><br> 

atque neget verum, veris hunc laudibus ornat.<br> 
Stoica post istos, sed concordantibus ipsis,<br> 
Chrysippus Zenonque docent praecepta tenere.<br> 
exclusi prope iam Cynici, sed limine restant;<br> 
ast Epicureos eliminat undique virtus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>125</font><br> 
At parte ex alia textrino prima Minervae<br> 
palla Iovis rutilat, cuius bis coctus aeno<br> 
serica Sidonius fucabat stamina murex.<br> 
ebria nec solum spirat conchylia sandix;<br> 
insertum nam fulgur habet, filoque rigenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>130</font><br> 

ardebat gravidum de fragmine fulminis ostrum.<br> 
hic viridis proprio Glaucus pendebat amictu;<br> 
undabant hic arte sinus, fictoque tumore<br> 
mersabat pandas tempestas texta carinas.<br> 
Amphitryoniadi surgebat tertia vestis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>135</font><br> 
parvulus hic gemino cinctus serpente novercae<br> 
inscius arridet monstris ludumque putando<br> 
insidias, dum nescit, amat vultuque dolentis<br> 
extingui deflet, quos ipse interficit, angues.<br> 
praeterea sparsis sunt haec subiecta figuris:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>140</font><br> 

sus, leo, cerva, gigans, taurus, iuga, Cerberus, hydra,<br> 
hospes, Nessus, Eryx, volucres, Thrax, Cacus, Amazon,<br> 
grex, fluvius, Libs, poma, Lycus, virgo, polus, Oete.<br> 
hoc opus, et si quid superest quod numina vestit,<br> 
virgineae posuere manus. sed in agmine toto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>145</font><br> 
inter Cecropias Ephyreiadasque puellas<br> 
Araneola micat; proprias conferre laborat<br> 
ipsa Minerva manus calathisque evicta recedens<br> 
cum tenet haec telas, vult haec plus tela tenere.<br> 
hic igitur proavi trabeas imitata rigentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>150</font><br> 

palmatam parat ipsa patri, qua consul et idem<br> 
Agricolam contingat avum doceatque nepotes<br> 
non abavi solum, sed avi quoque iungere fasces.<br> 
texuerat tamen et chlamydes, quibus ille magister<br> 
per Tartesiacas conspectus splenduit urbes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>155</font><br> 
et quibus ingestae sub tempore praefecturae<br> 
conspicuus sanctas reddit se praesule leges.<br> 
attamen in trabea segmento luserat alto<br> 
quod priscis illustre toris. Ithacesia primum<br> 
fabula Dulichiique lares formantur et ipsam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>160</font><br> 

Penelopam tardas texit distexere telas.<br> 
Taenaron hic frustra bis rapta coniuge pulsat<br> 
Thrax fidibus, legem postquam temeravit Averni,<br> 
et prodesse putans iterum non respicit umbram.<br> 
hic vovet Alceste praelato coniuge vitam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>165</font><br> 
rumpere, quam cernas Parearum vellere in ipso<br> 
nondum pernetam fato praestante salutem.<br> 
hic nox natarum Danai lucebat in auro,<br> 
quinquaginta enses genitor quibus impius aptat<br> 
et dat concordem discordia iussa furorem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>170</font><br> 

solus Hypermestrae servatus munere Lynceus<br> 
effugit; aspicias illam sibi parva paventem<br> 
et pro dimisso tantum pallere marito.<br> 
iamque Iovem in formas mutat, quibus ille tenere<br> 
Mnemosynam, Europam, Semelen, Ledam, Cynosuram&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>175</font><br> 
serpens, bos, fulmen, cygnus, Dietynna solebat,<br> 
iamque opus in turrem Danaae pluviamque metalli<br> 
ibat et hic alio stillabat Iuppiter auro,<br> 
cum virgo aspiciens vidit Tritonida verso<br> 
lumine doctisonas spectare libentius artes;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>180</font><br> 

commutat commota manus ac pollice docto<br> 
pingere philosophi victricem Laida coepit,<br> 
quae Cynici per menta feri rugosaque colla<br> 
rupit odoratam redolenti forcipe barbam.<br> 
subrisit Pallas castoque haec addidit ore:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>185</font><br> 
'non nostra ulterius ridebis dogmata, virgo<br> 
philosopho nuptura meo; mage flammea sumens<br> 
hoc mater sine texat opus. consurge, sophorum<br> 
egregium Polemi decus, ac nunc Stoica tandem<br> 
pone supercilia et Cynicos imitatus amantes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>190</font><br> 

incipies iterum parvum mihi ferre Platona.'<br> 
haerentem tali compellat voce magister:<br> 
'perge libens, neu tu damnes fortasse iugari,<br> 
quod noster iubet ille senex, qui non piger hausit<br> 
numina contemplans Anyto pallente venenum.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>195</font><br> 
Dixerat; ille simul surgit vultuque modesto<br> 
tetrica nodosae commendat pallia clavae.<br> 
amborum tum diva comas viridantis olivae<br> 
pace ligat, nectit dextras ac foedera mandat,<br> 
Nymphidius quae cernat avus; probat Atropos omen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>200</font><br> 
fulvaque concordes iunxerunt fila sorores,<br> 
</p>

<p>
<b><a name="16">CARMEN XVI
</p>
<p>
EUCHARISTON AD FAUSTUM EPISCOPUM.</b> 
</p>

<p>
Phoebum et ter ternas decima cum Pallade Musas<br> 
Orpheaque et laticem simulatum fontis equini<br> 
Ogygiamque chelyn, quae saxa sequacia flectens<br> 
cantibus auritos erexit carmine muros,<br> 
sperne, fidis; magis ille veni nunc spiritus, oro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
pontificem dicture tuum, qui pectora priscae<br> 
intrasti Mariae, rapiens cum tympana siccus<br> 
Israel appensi per concava gurgitis iret<br> 
aggeribus vallatus aquae mediasque per undas<br> 
pulverulenta tuum clamaret turba triumphum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 
quique manum Iudith ferientem colla Olofernis<br> 
iuvisti, exciso iacuit cum gutture truncus<br> 
et fragilis valido latuit bene sexus in ictu;<br> 
expresso vel qui complens de vellere pelvem<br> 
inficiensque dehinc non tacto vellere terram&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
firmasti Gedeona, tubis inserte canoris<br> 
spiritus (et solo venit victoria cantu);<br> 
quique etiam adsumptum pecorosi de grege Iesse<br> 
afflasti regem, plaustro cum foederis arcam<br> 
imponens hostis nullo moderante bubulco&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 

proderet obscaenum turgenti podice morbum;<br> 
quique trium quondam puerorum in fauce sonasti,<br> 
quos in Chaldaei positos fornace tyranni<br> 
roscida combusto madefecit flamma camino;<br> 
quique volubilibus spatiantem tractibus alvi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br> 
complesti Ionam, resonant dum viscera monstri<br> 
introrsum psallente cibo vel pondera ventris<br> 
ieiuni plenique tamen vate intemerato<br> 
ructat cruda fames, quem singultantibus extis<br> 
esuriens vomuit suspenso belua morsu;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 

quique duplex quondam venisti in pectus Helisei,<br> 
Thesbiten cum forte senem iam flammeus axis<br> 
tolleret et scissam linquens pro munere pellem<br> 
hispidus ardentes auriga intraret habenas;<br> 
quique etiam Heliam terris missure secundum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</font><br> 
Zachariae iusti linguam placate ligasti,<br> 
dum faceret serum rugosa puerpera patrem,<br> 
edita significans iusso reticere propheta,<br> 
gratia cum fulsit, nosset se ut lex tacituram;<br> 
quique etiam nascens ex virgine semine nullo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</font><br> 

ante ullum tempus deus atque in tempore Christus,<br> 
ad corpus quantum spectat, tu te ipse creasti;<br> 
qui visum caecis, gressum quoque reddere claudis,<br> 
auditum surdis, mutis laxare loquelam<br> 
suetus ad hoc etiam venisti, ut mortua membra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</font><br> 
lecto, sandapila, tumulo consurgere possint;<br> 
quique etiam poenas suscepta in carne tulisti,<br> 
sustentans alapas, ludibria, verbera, vepres,<br> 
sortem, vincla, crucem, clavos, fei, missile, acetum,<br> 
postremo mortem, sed surrecturus, adisti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</font><br> 

eripiens quicquid veteris migraverat hostis<br> 
in ius per nostrum facinus, cum femina prima<br> 
praeceptum solvens culpa nos perpete vinxit;<br> 
(qui cum te interitu petiit nec repperit in te<br> 
quod posset proprium convincere, perdidit omne,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</font><br> 
quod lapsu dedit Eva suo; chirographon illum,<br> 
quo pervasus homo est, haec compensatio rupit.<br> 
expers peccati pro peccatoribus amplum<br> 
fis pretium veteremque novus vice faenoris Adam<br> 
dum moreris de morte rapis. sic mortua mors est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</font><br> 

sic sese insidiis, quas fecerat, ipsa fefellit.<br> 
nam dum indiscrete petit insontemque reosque,<br> 
egit, ut absolvi possent et crimine nexi);<br> 
quique etiam iustos ad tempus surgere tecum<br> 
iussisti cineres, cum tectis tempore longo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</font><br> 
irrupit festina salus infusaque raptim<br> 
excussit tumulis solidatas vita favillas, –<br> 
da Faustum laudare tuum, da solvere grates,<br> 
quas et post debere iuvat. te, magne sacerdos,<br> 
barbitus hic noster plectro licet impare cantat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</font><br> 

Haec igitur prima est vel causa vel actio laudum,<br> 
quod mihi germani, dum lubrica volvitur aetas,<br> 
servatus tecum domini per dona probatur<br> 
nec fama titubante pudor; te respicit istud<br> 
quantumcumque bonum; merces debebitur illi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</font><br> 
ille tibi. sit laus, si labi noluit, eius;<br> 
nam quod nec potuit, totum ad te iure redundat.<br> 
praeterea quod me pridem Reios venientem,<br> 
cum Procyon fureret, cum solis torridus ignis<br> 
flexilibus rimis sitientes scriberet agros,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</font><br> 

hospite te nostros excepit protinus aestus<br> 
pax, domus, umbra, latex, benedictio, mensa, cubile.<br> 
omnibus attamen his sat praestat quod voluisti,<br> 
ut sanctae matris sanctum quoque limen adirem.<br> 
derigui, fateor, mihi conscius atque repente&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</font><br> 
tinxit adorantem pavido reverentia vultum;<br> 
nec secus intremui, quam si me forte Rebeccae<br> 
Israel aut Samuel crinitus duceret Annae.<br> 
quapropter te vel votis sine fine colentes<br> 
affectum magnum per carmina parva fatemur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</font><br> 

Seu te flammatae syrtes et inhospita tesqua<br> 
seu caeno viridante palus seu nigra recessu<br> 
incultum mage saxa tenent, ubi sole remoto<br> 
concava longaevas asservant antra tenebras:<br> 
seu te praeruptis porrecta in rupibus Alpis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</font><br> 
succinctos gelido libantem caespite somnos,<br> 
anachoreta, tremit (quae quamquam frigora portet,<br> 
conceptum Christi numquam domat illa calorem),<br> 
qua nunc Helias, nunc te iubet ire Iohannes,<br> 
nunc duo Macarii, nunc et Paphnutius heros,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</font><br> 

nunc Or, nunc Ammon, nunc Sarmata, nunc Hilarion,<br> 
nunc vocat in tunica nudus te Antonius illa,<br> 
quam fecit palmae foliis manus alma magistri;<br> 
seu te Lirinus priscum complexa parentem est,<br> 
qua tu iam fractus pro magna saepe quiete&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</font><br> 
discipulis servire venis vixque otia somni,<br> 
vix coctos capture cibos abstemius aevum<br> 
ducis et insertis pingis ieiunia psalmis,<br> 
fratribus insinuans, quantos illa insula plana<br> 
miserit in caelum montes, quae sancta Caprasi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</font><br> 

vita senis iuvenisque Lupi, quae gratia patrem<br> 
mansit Honoratum, fuerit quis Maximus ille,<br> 
urbem tu cuius monachosque antistes et abbas<br> 
bis successor agis, celebrans quoque laudibus illis<br> 
Eucherii venientis iter, redeuntis Hilari;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>115</font><br> 
seu te commissus populus tenet et minor audet<br> 
te medio tumidos maiorum temnere mores;<br> 
seu tu sollicitus curas, qua languidus esca<br> 
quave peregrinus vivat, quid pascat et illum,<br> 
lubrica crura cui tenuat sub compede carcer;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>120</font><br> 

seu mage funeribus mentem distractus humandis,<br> 
livida defuncti si pauperis ossa virescant,<br> 
infastiditum fers ipse ad busta cadaver;<br> 
seu te conspicuis gradibus venerabilis arae<br> 
contionaturum plebs sedula circumsistit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>125</font><br> 
expositae legis bibat auribus ut medicinam:<br> 
quicquid agis, quocumque loci es, semper mihi Faustus,<br> 
semper Honoratus, semper quoque Maximus esto.<br> 
</p>

<p>
<b><a name="17">CARMEN XVII
</p>
<p>
AD V. C. OMMATIUM.</b>
</p>

<p>
Quattuor ante dies quam lux Sextilis adusti<br> 
&nbsp;&nbsp;&nbsp;&nbsp;&nbsp;&nbsp;prima spiciferum proferat orbe caput,<br> 
natalis nostris decimus sextusque coletur,<br> 
&nbsp;&nbsp;&nbsp;&nbsp;&nbsp;&nbsp;adventu felix qui petit esse tuo.<br> 
non tibi gemmatis ponentur prandia mensis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
&nbsp;&nbsp;&nbsp;&nbsp;&nbsp;&nbsp;Assyrius murex nec tibi sigma dabit;<br> 
nec per multiplices abaco splendente cavernas<br> 
&nbsp;&nbsp;&nbsp;&nbsp;&nbsp;&nbsp;argenti nigri pondera defodiam;<br> 
nec scyphus hic dabitur, rutilo cui forte metallo<br> 
crustatum stringat tortilis ansa latus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 
&nbsp;&nbsp;&nbsp;&nbsp;&nbsp;&nbsp;fercula sunt nobis mediocria, non ita facta,<br> 
mensurae ut grandis suppleat ars pretium.<br> 
&nbsp;&nbsp;&nbsp;&nbsp;&nbsp;&nbsp;non panes Libyca solitos flavescere Syrte<br> 
accipiet Galli rustica mensa tui.<br> 
&nbsp;&nbsp;&nbsp;&nbsp;&nbsp;&nbsp;vina mihi non sunt Gazetica, Chia, Falerna&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
quaeque Saraptano palmite missa bibas.<br> 
&nbsp;&nbsp;&nbsp;&nbsp;&nbsp;&nbsp;pocula non hic sunt illustria nomine pagi,<br> 
quod posuit nostris ipse triumvir agris.<br> 
&nbsp;&nbsp;&nbsp;&nbsp;&nbsp;&nbsp;tu tamen ut venias petimus; dabit omnia Christus,<br> 
hic mihi qui patriam fecit amore tuo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font>
</p>

<p>
<b><a name="18"></A>CARMEN XVIII
</p>

<p>
DE BALNEIS VILLAE SUAE.</b>
</p>

<p>
Si quis Avitacum dignaris visere nostram,<br> 
&nbsp;&nbsp;&nbsp;&nbsp;&nbsp;&nbsp;non tibi displiceat: sic quod habes placeat.<br> 
aemula Baiano tolluntur culmina cono<br> 
&nbsp;&nbsp;&nbsp;&nbsp;&nbsp;&nbsp;parque cothurnato vertice fulget apex.<br> 
garrula Gauranis plus murmurat unda fluentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
&nbsp;&nbsp;&nbsp;&nbsp;&nbsp;&nbsp;contigui collis lapsa supercilio.<br> 
Lucrinum stagnum dives Campania nollet,<br> 
&nbsp;&nbsp;&nbsp;&nbsp;&nbsp;&nbsp;aequora si nostri cerneret illa lacus.<br> 
illud puniceis ornatur litus echinis,<br> 
&nbsp;&nbsp;&nbsp;&nbsp;&nbsp;&nbsp;piscibus in nostris, hospes, utrumque vides.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 
si libet et placido partiris gaudia corde,<br> 
&nbsp;&nbsp;&nbsp;&nbsp;&nbsp;&nbsp;quisquis ades, Baias tu facis hic animo. 
</p>

<p>
<b><a name="19"></A>CARMEN XIX
</p>

 <p>
DE PISCINA.</b>
 </p>

<p>
Intrate algentes post balnea torrida fluctus,<br> 
&nbsp;&nbsp;&nbsp;&nbsp;&nbsp;&nbsp;ut solidet calidam frigore lympha cutem;<br> 
et licet hoc solo mergatis membra liquore,<br> 
&nbsp;&nbsp;&nbsp;&nbsp;&nbsp;&nbsp;per stagnum nostrum lumina vestra natant.<br> 
</p>

<p>
<b><a name="20"></A>CARMEN XX
</p>
 <p>
AD ECDICIUM SORORIUM SUUM.</b>
 </p>

<p>
Natalis noster Nonas instare Novembres<br> 
&nbsp;&nbsp;&nbsp;&nbsp;&nbsp;&nbsp;admonet: occurras non rogo, sed iubeo.<br> 
sit tecum coniunx, duo nunc properate; sed illud<br> 
&nbsp;&nbsp;&nbsp;&nbsp;&nbsp;&nbsp;post annum optamus tertius ut venias.<br> 
</p>

<p>
<b><a name="21"></A>CARMEN XXI
</p>
 <p>
DE PISCIBUS NOCTE CAPTIS.</b>
 </p>

<p>
Quattuor haec primum pisces nox insuit hamis;<br> 
&nbsp;&nbsp;&nbsp;&nbsp;&nbsp;&nbsp;inde duos tenui, tu quoque sume duos.<br> 
quos misi, sunt maiores; rectissimus ordo est;<br> 
&nbsp;&nbsp;&nbsp;&nbsp;&nbsp;&nbsp;namque animae nostrae portio maior eras.<br> 
</p>

<p>
<b><a name="22"></A>CARMEN XXII</b>
 </p>

<p>
SIDONIUS PONTIO LEONTIO SUO SALUTEM.</b>
 </p>

<p>
1. Dum apud Narbonem quondam Martium dictum sed nuper factum moras necto,<br> 
subiit animum quospiam secundum amorem tuum hexametros concinnare vel condere,<br> 
quibus lectis oppido scires, etsi utrique nostrum disparatis aequo plusculum locis Lar<br> 
familiaris incolitur, non idcirco tam nobis animum dissidere quam patriam. 2. habes<br> 
igitur hic Dionysum inter triumphi Indici oblectamenta marcentem; habes et Phoebum,<br> 
quem tibi iure poetico inquilinum factum constat ex numine, illum scilicet Phoebum<br> 
Anthedii mei perfamiliarem, cuius collegio vir praefectus non modo musicos quosque,<br> 
verum etiam geometras, arithmeticos et astrologos disserendi arte supervenit; si<br> 
quidem nullum hoc exactius compertum habere censuerim, quid sidera zodiaci obliqua,<br> 
quid planetarum vaga, quid exotici sparsa praevaleant. 3. nam ita his, ut sic dixerim,<br> 
membris philosophiae claret, ut videatur mihi Iulianum Vertacum, Fullonium Saturni-<br> 
num, in libris matheseos peritissimos conditores, absque interprete ingenio tantum<br> 
suffragante didicisse. nos vestigia doctrinae ipsius adorantes coram canoro cygno<br> 
ravum anserem profitemur.<br> 
Quid te amplius moror? Burgum tuam, quo iure amicum decuit, meam feci,<br> 
probe sciens vel materiam tibi esse placituram, etiamsi ex solido poema displiceat.<br> 
</p>

<p>
BURGUS PONTII LEONTII.
</p>

<p> 
Bistonii stabulum regis, Busiridis aras,<br> 
Antiphatae mensas et Taurica regna Thoantis<br> 
atque Ithaci ingenio fraudatum luce Cyclopa<br> 
portantem frontis campo per concava montis<br> 
par prope transfossi tenebrosum luminis antrum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
hospes, adi, si quis Burgum taciturus adisti.<br> 
et licet in carmen non passim laxet habenas<br> 
Phoebus et hic totis non pandat carbasa fandi,<br> 
quisque tamen tantos non laudans ore penates<br> 
inspicis, inspiceris: resonat sine voce voluntas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 
nam tua te tacitum livere silentia clamant.<br> 
Ergo age, Pierias, Erato, mihi percute chordas;<br> 
responsent Satyri, digitumque pedemque moventes<br> 
ludant et tremulo non rumpant cantica saltu.<br> 
quicquid forte Dryas vel quicquid Hamadryas umquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
conexis sibimet festum plausere Napaeis,<br> 
dependant modo, Bürge, tibi, vel Naidas istic,<br> 
Nereidum chorus alme, doce, cum forte Garumna<br> 
huc redeunte venis pontumque in flumine sulcas.<br> 
pande igitur causas, Erato, laribusque sit ede&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 
quis genius; tantum non est sine praesule culmen.<br> 
Forte sagittiferas Euan populatus Erythras<br> 
vite capistratas cogebat ad esseda tigres;<br> 
intrabat duplicem qua temo racemifer arcum,<br> 
marcidus ipse sedet curru, madet ardua cervix&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br> 
sudati de rore meri, caput aurea rumpunt<br> 
cornua et indigenam iaculantur fulminis ignem<br> 
(sumpserat hoc nascens primum, cum transiit olim<br> 
in patrium de matre femur); fert tempus utrumque<br> 
veris opes rutilosque ligat vindemia flores;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 

cantharus et thyrsus dextra laevaque feruntur,<br> 
nec tegit exertos, sed tangit palla lacertos;<br> 
dulce natant oculi, quos si fors vertit in hostem,<br> 
attonitos, solum dum cernit, inebriat Indos.<br> 
tum salebris saliens quotiens se concutit axis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</font><br> 
passim deciduo perfunditur orbita musto.<br> 
Bassaridas, Satyros, Panas Faunosque docebat<br> 
ludere Silenus iam numine plenus alumno,<br> 
sed comptus tamen ille caput; nam vertice nudo<br> 
amissos sertis studet excusare capillos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</font><br> 

corniger inde novi fit Ganges pompa triumphi;<br> 
cernuus inpexam faciem stetit ore madenti et<br> 
arentes vitreis adiuvit fletibus undas;<br> 
coniectas in vincla manus post terga revinxit<br> 
pampinus; hic sensim captivo umore refusus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</font><br> 
sponte refrondescit per brachia roscida palmes.<br> 
necnon et rapti coniunx ibi vincta mariti<br> 
it croceas demissa genas vetitaque recondi<br> 
lampade cum Solis radiis Aurora rubebat.<br> 
adfuit hic etiam post perdita cinnama Phoenix,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</font><br> 

formidans mortem sibi non superesse secundam.<br> 
succedit captiva cohors, quae fercula gazis<br> 
fert onerata suis; ebur hic hebenusque vel aurum<br> 
et niveae piceo raptae de pectore baccae<br> 
gestantur; quicumque nihil sustentat, odoris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</font><br> 
mittitur in nexus; videas hic ipsa placere<br> 
supplicia et virides violis halare catenas.<br> 
ultima nigrantes incedunt praeda elefanti;<br> 
informis cui forma gregi: riget hispida dorso<br> 
vix ferrum passura cutis; quippe improba cratem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</font><br> 

nativam nec tela forant, contracta vicissim<br> 
tensaque terga feris crepitant usuque cavendi<br> 
pellunt excussis impactum missile rugis.<br> 
Iamque iter ad Thebas per magnum victor agebat<br> 
aera et ad summas erexerat orgia nubes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</font><br> 
cum videt Aonia venientem Delion arce.<br> 
grypas et ipse tenet: vultus his laurea curvos<br> 
fronde lupata ligant; hederis quoque circumplexis<br> 
pendula lora virent; sensim fera subvolat ales<br> 
aerias terraeque vias, ne forte citato&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</font><br> 

alarum strepitu lignosas frangat habenas.<br> 
aeternum nitet ipse genas; crevere corymbis<br> 
tempora et auratum verrit coma concolor axem;<br> 
laeva parte tenet vasta dulcedine raucam<br> 
caelato Pythone lyram, pars dextra sagittas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</font><br> 
continet atque alio resonantes murmure nervos.<br> 
ibant Pipliades pariter mediumque noveno<br> 
circumsistentes umbrabant syrmate currum.<br> 
pendet per teretes tripodas Epidaurius anguis<br> 
diffusus sanctum per colla salubria virus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</font><br> 

hic et crinisatas iungebat Pegasus alas,<br> 
portans doctiloquo facundum crure Creontem.<br> 
Vt sese iunxere chori, consurgit uterque<br> 
fratris in amplexus, sed paulo segnior Euan,<br> 
dum pudet instabiles, si surgat, prodere plantas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</font><br> 
tum Phoebus: 'quo pergis?' ait, 'num forte nocentes,<br> 
Bacche, petis Thebas? te cretus Echione nempe<br> 
abnegat esse deum. linque haec, rogo, moenia, linque,<br> 
et mecum mage flecte rotas. despexit Agaue<br> 
te colere et nosmet Niobe; riget inde superba,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</font><br> 

vulnera tot patiens quot spectat vulnera ventris,<br> 
optantemque mori gravius elementia fixit;<br> 
parcere saepe malum est sensumque inferre dolori.<br> 
ipsa autem nato occiso Pentheia mater,<br> 
amplius ut furiat, numquid non sana futura est?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</font><br> 
ergone Aonios colles habitare valemus,<br> 
cum patris extincti thalamis potietur adulter,<br> 
frater natorum, coniunx genetricis habendus,<br> 
vitricus ipse suus? cordi est si iungere gressum,<br> 
dicam qua pariter sedem tellure locemus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</font><br> 

Est locus irrigua qua rupe, Garumna rotate,<br> 
et tu qui simili festinus in aequora lapsu<br> 
exis curvata, Durani muscose, saburra,<br> 
iam pigrescentes sensim confunditis amnes.<br> 
currit in adversum hic pontus multoque recursu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</font><br> 
flumina quas volvunt et spernit et expetit undas.<br> 
at cum summotus lunaribus incrementis<br> 
ipse Garumna suos in dorsa recolligit aestus,<br> 
praecipiti fluctu raptim redit atque videtur<br> 
in fontem iam non refluus sed defluus ire.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</font><br> 

tum recipit laticem quamvis minor ille minorem<br> 
stagnanti de fratre suum, turgescit et ipse<br> 
Oceano propriasque facit sibi litora ripas.<br> 
hos inter fluvios, uni mage proximus undae, est<br> 
aethera mons rumpens alta spectabilis arce,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>115</font><br> 
plus celsos habiturus eros vernamque senatum.<br> 
quem generis princeps Paulinus Pontius olim,<br> 
cum Latius patriae dominabitur, ambiet altis<br> 
moenibus, et celsae transmittent aera turres;<br> 
quarum culminibus sedeant commune micantes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>120</font><br> 

pompa vel auxilium; non illos machina muros,<br> 
non aries, non alta strues vel proximus agger,<br> 
non quae stridentes torquet catapulta molares,<br> 
sed nec testudo nec vinea nec rota currens<br> 
iam positis scalis umquam quassare valebunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>125</font><br> 
cernere iam videor quae sint tibi, Burge, futura<br> 
(diceris sic); namque domus de flumine surgunt<br> 
splendentesque sedent per propugnacula thermae.<br> 
hic cum vexatur piceis aquilonibus aestus,<br> 
scrupeus asprata latrare crepidine pumex&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>130</font><br> 

incipit; at fractis saliens e cautibus altum<br> 
excutitur torrens ipsisque aspergine tectis<br> 
impluit ac tollit nautas et saepe iocoso<br> 
ludit naufragio; nam tempestate peracta<br> 
destituit refluens missas in balnea classes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>135</font><br> 
ipsa autem quantis, quibus aut sunt fulta columnis!<br> 
cedat puniceo pretiosus livor in antro<br> 
Synnados, et Nomadum qui portat eburnea saxa,<br> 
collis et herbosis quae vernant marmora venis;<br> 
candentem iam nolo Paron, iam nolo Caryston;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>140</font><br> 

vilior est rubro quae pendet purpura saxo.<br> 
et ne posteritas dubitet, quis conditor extet,<br> 
fixus in introitu lapis est; hic nomina signat<br> 
auctorum; sed propter aqua, et vestigia pressa<br> 
quae rapit et fuso detergit gurgite caenum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>145</font><br> 
sectilibus paries tabulis crustatus ad aurea<br> 
tecta venit, fulvo nimis abscondenda metallo;<br> 
nam locuples fortuna domus non passa latere<br> 
divitias prodit, cum sic sua culmina celat.<br> 
haec post assurgit duplicemque supervenit aedem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>150</font><br> 

porticus ipsa duplex, duplici non cognita plaustro.<br> 
quarum unam molli subductam vertice curvae<br> 
obversis paulum respectant cornibus alae.<br> 
ipsa diem natum cernit sinuamine dextro,<br> 
fronte videns medium, laevo visura cadentem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>155</font><br> 
non perdit quicquam trino de cardine caeli<br> 
et totum solem lunata per atria servat.<br> 
sacra tridentiferi Iovis hic armenta profundo<br> 
Pharnacis immergit genitor; percussa securi<br> 
corpora cornipedum certasque rubescere plagas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>160</font><br> 

sanguineo de rore putes; stat vulneris horror<br> 
verus, et occisis vivit pictura quadrigis.<br> 
Ponticus hinc rector numerosis Cyzicon armis<br> 
claudit; at hinc sociis consul Lucullus opem fert,<br> 
compulsusque famis discrimina summa subire&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>165</font><br> 
invidet obsesso miles Mithridaticus hosti.<br> 
enatat hic pelagus Romani militis ardor<br> 
et chartam madido transportat corpore siccam.<br> 
desuper in longum porrectis horrea tectis<br> 
crescunt atque amplis angustant fructibus aedes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>170</font><br> 

huc veniet calidis quantum metit Africa terris,<br> 
quantum vel Calaber, quantum colit Apulus acer,<br> 
quanta Leontino turgescit messis acervo,<br> 
quantum Mygdonio committunt Gargara sulco,<br> 
quantum, quae tacitis Cererem venerata choreis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>175</font><br> 
Attica Triptolemo civi condebat Eleusin,<br> 
cum populis hominum glandem linquentibus olim<br> 
fulva fruge data iam saecula fulva perirent.<br> 
porticus ad gelidos patet hinc aestiva triones;<br> 
hinc calor innocuus thermis hiemalibus exit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>180</font><br> 

atque locum tempus mollit; quippe illa rigori<br> 
pars est apta magis; nam quod fugit ora Leonis,<br> 
inde Lycaoniae rabiem male sustinet Vrsae.<br> 
arcis at in thermas longe venit altior amnis<br> 
et cadit in montem patulisque canalibus actus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>185</font><br> 
circumfert clausum cava per divortia flumen.<br> 
occiduum ad solem post horrea surgit opaca<br> 
quae dominis hiberna domus: strepit hic bona flamma<br> 
appositas depasta trabes; sinuata camino<br> 
ardentis perit unda globi fractoque flagello&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>190</font><br> 

spargit lentatum per culmina tota vaporem.<br> 
continuata dehinc videas quae conditor ausus<br> 
aemula Palladiis textrina educere templis.<br> 
hac celsi quondam coniunx reverenda Leonti,<br> 
qua non ulla magis nurus umquam Pontia gaudet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>195</font><br> 
illustris pro sorte viri, celebrabitur aede<br> 
vel Syrias vacuasse colus vel serica fila<br> 
per cannas torsisse leves vel stamme fulvo<br> 
praegnantis fusi mollitum nesse metallum.<br> 
parietibus post hinc rutilat quae machina iunctis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>200</font><br> 

fert recutitorum primordia Iudaeorum.<br> 
perpetuum pictura micat; nec tempore longo<br> 
depretiata suas turpant pigmenta figuras.<br> 
Flecteris ad laevam: te porticus accipit ampla<br> 
directis curvata viis, ubi margine summo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>205</font><br> 
pendet et artatis stat saxea silva columnis.<br> 
alta volubilibus patet hic cenatio valvis;<br> 
fusilis euripus propter; cadit unda superne<br> 
ante fores pendente lacu, venamque secuti<br> 
undosa inveniunt nantes cenacula pisces.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>210</font><br> 

comminus erigitur vel prima vel extima turris;<br> 
mos erit hic dominis hibernum sigma locare.<br> 
huius conspicuo residens in culmine saepe<br> 
dilectum nostris Musis simul atque capellis<br> 
aspiciam montem; lauri spatiabor in istis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>215</font><br> 
frondibus, hic trepidam credam mihi credere Daphnen.<br> 
iam si forte gradus geminam convertis ad Arcton,<br> 
ut venias in templa dei, qui maximus ille est,<br> 
deliciis redolent iunctis apotheca penusque;<br> 
hic multus tu, frater, eris. 'iam divide sedem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>220</font><br> 

cessurus mihi fonte meo, quem monte fluentem<br> 
umbrat multicavus spatioso circite fornix.<br> 
non eget hic cultu, dedit huic natura decorem.<br> 
nil fictum placuisse placet, non pompa per artem<br> 
ulla, resultanti non comet malleus ictu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>225</font><br> 
saxa, nec exesum supplebunt marmora tofum.<br> 
hic fons Castaliae nobis vice sufficit undae.<br> 
cetera dives habe; colles tua iura tremiscant;<br> 
captivos hic solve tuos, et per iuga Burgi<br> 
laeta relaxatae fiant vineta catenae.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>230</font><br> 
Confirmat vocem iamiam prope sobrius istam<br> 
Silenus, pariterque chori cecinere faventes:<br> 
'Nysa, vale Bromio, Phoebo Parnase bivertex.<br> 
non istum Naxus, non istum Cirrha requirat,<br> 
sed mage perpetuo Burgus placitura petatur.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>235</font>
</P>
 
<p>
5. Ecce, quotiens tibi libuerit pateris capacioribus hilarare convivium, misi quod<br> 
inter scyphos et amystidas tuas legas. subveneris verecundiae meae, si in sobrias<br> 
aures ista non venerint; nec iniuria hoc ac secus atque aequum est flagito, quando<br> 
quidem Baccho meo iudicium decemvirale passuro tempestivius quam convenit<br> 
tribunal erigitur. 6. si quis autem carmen prolixius eatenus duxerit esse culpandum,<br> 
quod epigrammatis excesserit paucitatem, istum liquido patet neque balneas Etrusci<br> 
neque Herculem Surrentinum neque comas Flavii Earini neque Tibur Vopisci neque<br> 
omnino quicquam de Papinii nostri silvulis lectitasse; quas omnes descriptiones vir<br> 
ille praeiudicatissimus non distichorum aut tetrastichorum stringit angustiis, sed<br> 
potius, ut lyricus Flaccus in artis poeticae volumine praecipit, multis isdemque<br> 
purpureis locorum communium pannis semel inchoatas materias decenter extendit.<br> 
haec me ad defensionis exemplum posuisse sufficiat, ne haec ipsa longitudinis depre-<br> 
catio longa videatur. vale.
</P>

<p>
<b><a name="23"></A>CARMEN XXIII
</p>

<p>
AD CONSENTIUM.</b>
</P>

<p>
Cum iam pro meritis tuis pararem,<br> 
Consenti. columen decusque morum,<br> 
vestrae laudibus hospitalitatis<br> 
cantum impendere pauperis cicutae,<br> 
ultro in carmina tu tubam recludens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
converso ordine versibus citasti<br> 
suetum ludere sic magis sodalem.<br> 
paret Musa tibi, sed impudentem<br> 
multo cautius hinc stilum movebit;<br> 
nam cum carmina postules diserte,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 
suades scribere, sed facis tacere.<br> 
nuper quadrupedante cum citato<br> 
ires Phocida Sestiasque Baias,<br> 
illustres titulisque proeliisque<br> 
urbes per duo consulum trophaea,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
(nam Martem tulit ista Iulianum<br> 
et Bruto duce nauticum furorem,<br> 
äst haec Teutonicas cruenta pugnas,<br> 
erectum et Marium cadente Cimbro)<br> 
misisti mihi multiplex poema,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 
doctum, nobile, forte, delicatum.<br> 
ibant hexametri superbientes<br> 
et vestigia iuncta, sed minora,<br> 
per quinos elegi pedes ferebant;<br> 
misisti et, triplicis metrum trochaei&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br> 
spondeo comitante dactyloque,<br> 
dulces hendecasyllabos, tuumque<br> 
blando faenore Sollium ligasti.<br> 
usuram petimurque reddimusque;<br> 
nam quod carmine pro tuo rependo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 
hoc centesima laudium tuarum est.<br> 
Quid primum venerer colamque pro te?<br> 
ni fallor, patriam patremque iuxta;<br> 
qui quamquam sibi vindicare summum<br> 
possit iure locum, tamen necesse est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</font><br> 
illam vincere, quae parit parentes.<br> 
salve, Narbo potens salubritate,<br> 
urbe et rure simul bonus videri,<br> 
muris, civibus, ambitu, tabernis,<br> 
portis, porticibus, foro, theatro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</font><br> 
delubris, capitoliis, monetis,<br> 
thermis, arcubus, horreis, macellis,<br> 
pratis, fontibus, insulis, salinis,<br> 
stagnis, flumine, merce, ponte, ponto;<br> 
unus qui venerere iure divos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</font><br> 
Lenaeum, Cererem, Palem, Minervam<br> 
spicis, palmite, pascuis, trapetis.<br> 
solis fise viris nec expetito<br> 
naturae auxilio procul relictis<br> 
promens montibus altius cacumen,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</font><br> 
non te fossa patens nec hispidarum<br> 
obiectu sudium coronat agger;<br> 
non tu marmora, bratteam vitrumque,<br> 
non testudinis Indicae nitorem,<br> 
non si quas eboris trabes refractis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</font><br> 
rostris Marmarici dedere barri,<br> 
figis moenibus aureasque portas<br> 
exornas asaroticis lapillis;<br> 
sed per semirutas superbus arces,<br> 
ostendens veteris decus duelli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</font><br> 
quassatos geris ictibus molares,<br> 
laudandis pretiosior ruinis.<br> 
sint urbes aliae situ minaces,<br> 
quas vires humiles per alta condunt,<br> 
et per praecipites locata cristas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</font><br> 
numquam moenia caesa glorientur:<br> 
tu pulsate places fidemque fortem<br> 
oppugnatio passa publicavit,<br> 
Hinc te Martius ille rector atque<br> 
magno patre prior, decus Getarum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</font><br> 
Romanae columen salusque gentis,<br> 
Theudericus amat sibique fidum<br> 
adversos probat ante per tumultus.<br> 
sed non hinc videare forte turpis,<br> 
quod te machina crebra perforavit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</font><br> 
namque in corpore fortium virorum<br> 
laus est amplior amplior cicatrix.<br> 
in castris Marathoniis merentem<br> 
vulnus non habuisse grande probrum est:<br> 
inter Publicolas manu feroces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</font><br> 
trunco Mucius eminet lacerto;<br> 
vallum Caesaris opprimente Magno<br> 
inter tot facies ab hoste tutas<br> 
luscus Scaeva fuit magis decorus.<br> 
laus est ardua dura sustinere;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</font><br> 
ignavis, timidis et improbatis<br> 
multum fingitur otiosa virtus.<br> 
Quid quod Caesaribus ferax creandis,<br> 
felix prole virum, simul dedisti<br> 
natos cum genitore principantes?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</font><br> 
nam quis Persidis expeditionem<br> 
aut victricia castra praeteribit<br> 
Cari principis et perambulatum<br> 
Romanis legionibus Niphaten,<br> 
tum cum fulmine captus imperator&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</font><br> 
vitam fulminibus parem peregit?<br> 
His tu civibus, urbe, rure pollens<br> 
Consenti mihi gignis alme patrem,<br> 
illum cui nitidi sales rigorque<br> 
Romanus fuit Attico in lepore.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</font><br> 
hunc Miletius et Thales stupere<br> 
auditum potuit simulque Lindi est<br> 
notus qui Cleobulus inter arces,<br> 
et tu, qui, Periandre, de Corintho es,<br> 
et tu, quem dederat, Bias, Priene,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</font><br> 
et tu, Pittace, Lesbius sophistes,<br> 
et tu, qui tetricis potens Athenis<br> 
vincis Socraticas, Solon, palaestras,<br> 
et tu, Tyndareis satus Therapnis,<br> 
Chilon, legifero prior Lycurgo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</font><br> 
non hic, si voluit vacante cura<br> 
quis sit sideribus notare cursus,<br> 
diversas Arato vias cucurrit;<br> 
non hunc, cum geometricas ad artes<br> 
mentem composuit, sequi valebat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>115</font><br> 
Euclides spatium sciens Olympi;<br> 
non hunc, si voluit rotare rhythmos,<br> 
quicquam proposito virum morari<br> 
Chrysippus potuisset ex acervo.<br> 
hic cum Amphioniae studebat arti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>120</font><br> 
plectro, pollice, voce tibiaque,<br> 
Thrax vates, deus Arcas atque Phoebus<br> 
omni carmine post erant et ipsas<br> 
Musas non ita musicas putares.<br> 
hic si syrmate cultus et cothurno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>125</font><br> 
intrasset semel Atticum theatrum,<br> 
cessissent Sophocles et Euripides;<br> 
aut si pulpita personare socco<br> 
comoedus voluisset, huic levato<br> 
palmam tu digito dares, Menander.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>130</font><br> 
hic cum senipedem stilum polibat<br> 
Zmyrnaeae cute doctus officinae<br> 
aut cum se historiae dabat severae,<br> 
primos vix poterant locos tueri<br> 
torrens Herodotus, tonans Homerus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>135</font><br> 
non isto potior fuisset, olim<br> 
qui Pandioniam movebat arte<br> 
orator caveam tumultuosus,<br> 
seu luscum raperetur in Philippum,<br> 
causam seu Ctesiphontis actitaret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>140</font><br> 
vir semper popularitate crescens<br> 
et iuste residens in arce fandi,<br> 
qui fabro genitore procreatus<br> 
oris maluit expolire limam.<br> 
quid vos eloquii canam Latini,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>145</font><br> 
Arpinas, Patavine, Mantuane,<br> 
et te, comica qui doces, Terenti,<br> 
et te, tempore qui satus severo<br> 
Graios, Flaute, sales lepore transis,<br> 
et te multimoda satis verendum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>150</font><br> 
scriptorum numerositate, Varro,<br> 
et te, qui brevitate, Crispe, polles,<br> 
et qui pro ingenio fluente nulli,<br> 
Corneli Tacite, es tacendus ori,<br> 
et te Massiliensium per hortos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>155</font><br> 
sacri stipitis, Arbiter, colonum<br> 
Hellespontiaco parem Priapo,<br> 
et te carmina per libidinosa<br> 
notum, Naso tener, Tomosque missum,<br> 
quondam Caesareae nimis puellae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>160</font><br> 
ficto nomine subditum Corinnae?<br> 
quid celsos Senecas loquar vel illum<br> 
quem dat Bilbilis alta Martialem,<br> 
terrarum indigenas Hibericarum?<br> 
quid quos duplicibus iugata taedis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>165</font><br> 
Argentaria pallidat poetas?<br> 
quid multos varii stili retexam?<br> 
arguti, teneri, graves, dicaces,<br> 
si Consentius affuit, latebant.<br> 
Huic summi ingenii viro simulque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>170</font><br> 
summae nobilitatis atque formae<br> 
iuncta est femina, quae domum ad mariti<br> 
prisci insignia transferens Iovini<br> 
implevit trabeis larem sophistae.<br> 
sic intra proprios tibi penates,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>175</font><br> 
Consenti, patriae decus superbum,<br> 
fastis vivit avus paterque libris.<br> 
Haec per stemmata te satis potentem,<br> 
morum culmine sed potentiorem,<br> 
non possim merita sonare laude,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>180</font><br> 
nec si me Odrysio canens in antro,<br> 
qua late trepidantibus fluentis<br> 
cautes per Ciconum resultat Hebrus,<br> 
princeps instituisset ille vatum,<br> 
cum dulces animata saxa chordae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>185</font><br> 
ferrent per Rhodopen trahente cantu<br> 
et versa vice fontibus ligatis<br> 
terras currere cogerent anhelas,<br> 
nec non Hismara solibus paterent<br> 
aurita chelyn expetente silva&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>190</font><br> 
et nulli resolubiles calori<br> 
curvata ruerent nives ab Ossa,<br> 
stantem aut Strymona Bistones viderent,<br> 
cum carmen rapidus latex sitiret;<br> 
nec si Peliaco datus bimembri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>195</font><br> 
ad Centaurica plectra constitissem,<br> 
hinnitum duplicis timens magistri;<br> 
nec si me docuisset ille fari,<br> 
iussus pascere qui gregem est clientis<br> 
Amphrysi ad fluvium deus bubulcus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>200</font><br> 
quod ferrugineos Cyclopas arcu<br> 
stravit sub Liparensibus caminis<br> 
vibrans plus grave fulmen in sagitta.<br> 
Iam primo tenero calentem ab ortu<br> 
excepere sinu novem sorores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>205</font><br> 
et te de genetrice vagientem<br> 
tinxerunt vitreae vado Hippocrenes:<br> 
tunc, hac mersus aqua, loquacis undae<br> 
pro fluctu mage litteras bibisti.<br> 
hinc tu iam puer aptior magistro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>210</font><br> 
quicquid rhetoricae institutionis,<br> 
quicquid grammaticalis aut palaestrae est,<br> 
sicut iam tener hauseras, vorasti.<br> 
et iam te aula tulit piusque princeps<br> 
inter conspicuos statim locavit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>215</font><br> 
consistoria quos habent, tribunos;<br> 
iamque et purpureus in arce regni<br> 
praeesse officiis tuis solebat,<br> 
mores nobilitate quod merebant:<br> 
tantum culminis et decus stupendum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>220</font><br> 
scripti annalibus indicant honores.<br> 
Hinc tu militiam secutus amplam,<br> 
castrensem licet ampliare censum<br> 
per suffragia iusta debuisses,<br> 
sollemnis tamen abstinens lucelli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>225</font><br> 
fama plus locuples domum redisti<br> 
solum, quod dederas, tuum putando.<br> 
tum si forte fuit quod imperator<br> 
Eoas soceri venire in aures<br> 
fido interprete vellet et perito,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>230</font><br> 
te commercia duplicis loquelae<br> 
doctum solvere protinus legebat.<br> 
o, sodes, quotiens tibi loquenti<br> 
Byzantina sophos dedere regna,<br> 
et te seu Latiariter sonantem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>	235</font><br> 
tamquam Romulea satum Subura,<br> 
seu linguae Argolicae rotunditate<br> 
undantem Marathone ceu creatum<br> 
plaudentes stupuere Bosphorani<br> 
mirati minus Atticos alumnos?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>240</font><br> 
hinc si foedera solverentur orbis,<br> 
pacem te medio darent feroces<br> 
Chunus, Sauromates, Getes, Gelonus;<br> 
tu Tuncrum et Vachalim, Visurgin, Albin,<br> 
Francorum et penitissimas paludes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>245</font><br> 
intrares venerantibus Sigambris<br> 
solis moribus inter arma tutus,<br> 
tu Maeotida Caspiasque portas,<br> 
tu fluxis equitata Bactra Parthis<br> 
constans intrepidusque sic adires,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>250</font><br> 
ut fastu posito tumentis aulae<br> 
qui supra satrapas sedet tyrannus<br> 
ructans semideum propinquitates<br> 
lunatum tibi flecteret tiaram.<br> 
tu, si publica fata non vetarent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>255</font><br> 
ut Byrsam peteres vel Africanae<br> 
telluris Tanaiticum rebellem,<br> 
confestim posito furore Martis<br> 
post piratica damna destinaret<br> 
plenas mercibus institor carinas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>260</font><br> 
et per te bene pace restituta<br> 
non ultra mihi bella navigarent.<br> 
Iam si seria forte terminantem<br> 
te spectacula ceperant theatri,<br> 
pallebat chorus omnis histrionum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>265</font><br> 
tamquam si Arcitenens novemque Musae<br> 
propter pulpita iudices sederent.<br> 
coram te Caramallus aut Phabaton<br> 
clausis faucibus et loquente gestu<br> 
nutu, crure, genu, manu, rotatu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>270</font><br> 
toto in schemate vel semel latebit,<br> 
sive Aeetias et suus Iason<br> 
inducuntur ibi ferusque Phasis,<br> 
qui iactos super arva Colcha dentes<br> 
expavit, fruticante cum duello&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>275</font><br> 
spicis spicula mixta fluctuarent;<br> 
sive prandia quis refert Thyestae<br> 
seu vestros, Philomela torva, planctus,<br> 
discerptum aut puerum cibumque factum<br> 
iamiam coniugis innocentioris;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>280</font><br> 
seu raptus Tyrios Iovemque taurum<br> 
spreto fulmine fronte plus timendum;<br> 
seu turris Danaae refertur illic,<br> 
cum multum pluvio rigata censu est,<br> 
dans plus aurea furta quam metalla;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>285</font><br> 
seu Ledam quis agit Phrygemque ephebum<br> 
aptans ad cyathos facit Tonanti<br> 
suco nectaris esse dulciorem:<br> 
seu Martem simulat modo in catenas<br> 
missum Lemniacas, modo aut repulso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>290</font><br> 
formam imponit apri caputque saetis<br> 
et tergum asperat hispidisque malis<br> 
leve incurvat ebur, vel ille fingit<br> 
hirtam dorsa feram repanda tela<br> 
attritu assiduo cacuminantem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>295</font><br> 
seu Perseia virgo vindicata<br> 
illic luditur harpe coniugali;<br> 
seu quod carminis atque fabularum<br> 
clausa ad Pergama dat bilustre bellum.<br> 
quid dicam citharistrias, choraulas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>300</font><br> 
mimos, schoenobatas, gelasianos,<br> 
cannas, plectra, iocos, palen, rudentem<br> 
coram te trepidanter explicare?<br> 
nam circensibus ipse quanta ludis<br> 
victor gesseris intonante Roma,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>305</font><br> 
laetam par fuit exarare Musam.<br> 
Ianus forte suas bifrons Kalendas<br> 
anni tempora circinante Phoebo<br> 
sumendas referebat ad curules.<br> 
mos est Caesaris hic die bis uno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>310</font><br> 
(privatos vocitant) parare ludos.<br> 
tunc coetus iuvenum sed aulicorum<br> 
Elei simulacra torva campi<br> 
exercet spatiantibus quadrigis.<br> 
et iam te urna petit cietque raucae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>315</font><br> 
acclamatio sibilans coronae;<br> 
tum qua est ianua consulumque sedes,<br> 
ambit quam paries utrimque senis<br> 
cryptis carceribusque fornicatus,<br> 
uno e quattuor axe forte lecto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>320</font><br> 
curvas ingrederis premens habenas.<br> 
id collega tuus simulque vobis<br> 
pars adversa facit; micant colores,<br> 
albus vel venetus, virens rubensque,<br> 
vestra insignia. continent ministri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>325</font><br> 
ora et lora manus iubasque tortas<br> 
cogunt flexilibus latere nodis<br> 
hortanturque obiter, iuvantque blandis<br> 
ultro plausibus et voluptuosum<br> 
dictant quadrupedantibus furorem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>330</font><br> 
illi ad claustra fremunt repagulisque<br> 
incumbunt simul ac per obseratas<br> 
transfumant tabulas et ante cursum<br> 
campus flatibus occupatur absens.<br> 
impellunt, trepidant, trahunt, repugnant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>335</font><br> 
ardescunt, saliunt, timent, timentur,<br> 
nec gressum cohibent, sed inquieto<br> 
duratum pede stipitem flagellant.<br> 
tandem murmure bucinae strepentis<br> 
suspensas tubicen vocans quadrigas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>340</font><br> 
effundit celeres in arva currus;<br> 
non sic fulminis impetus trisulci,<br> 
non pulsa Scythico sagitta nervo,<br> 
non sulcus rapide cadentis astri,<br> 
non fundis Balearibus rotata&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>	345</font><br> 
umquam sic liquidos poli meatus<br> 
rupit plumbea glandium procella.<br> 
cedit terra rotis et orbitarum<br> 
moto pulvere sordidatur aer;<br> 
instant verberibus simul regentes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>350</font><br> 
iamque et pectora prona de covinno<br> 
extensi rapiuntur et iugales<br> 
trans armos feriunt vacante tergo,<br> 
nec cernas cito cernuos magistros<br> 
temones mage sufferant an axes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>355</font><br> 
iam vos ex oculis velut volantes<br> 
consumpto spatio patentiore<br> 
campus clauserat artus arte factus,<br> 
per quem longam, humilem duplamque muro<br> 
Euripus sibi machinam tetendit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>360</font><br> 
ut meta ulterior remisit omnes,<br> 
fit collega tuus prior duobus,<br> 
qui te transierant; ita ipse quartus<br> 
gyri condicione tum fuisti.<br> 
curae est id mediis, ut ille primus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>365</font><br> 
pressus dexteriore concitatu,<br> 
partem si patefecerit sinistram<br> 
totas ad podium ferens habenas,<br> 
curru praetereatur intus acto.<br> 
tu conamine duplicatus ipso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>370</font><br> 
stringis quadriiugos et arte summa<br> 
in gyrum bene septimum reservas;<br> 
instabant alii manu atque voce,<br> 
passim et deciduis in arva guttis<br> 
rectorum alipedumque sudor ibat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>375</font><br> 
raucus corda ferit fragor faventum<br> 
atque ipsis pariter viris equisque<br> 
fit cursu calor et timore frigus.<br> 
itur sic semel, itur et secundo,<br> 
est sic tertius atque quartus orbis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>380</font><br> 
quinto circite non valens sequentum<br> 
pondus ferre prior retorquet axem,<br> 
quod velocibus imperans quadrigis<br> 
exhaustos sibi senserat iugales;<br> 
iam sexto reditu perexplicato&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>385</font><br> 
iamque et praemia flagitante vulgo<br> 
pars contraria nil timens tuam vim<br> 
securas prior orbitas terebat,<br> 
tensis cum subito sinu lupatis,<br> 
tensis pectoribus, pede ante fixo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>390</font><br> 
quantum auriga suos solebat ille<br> 
raptans Oenomaum tremente Pisa,<br> 
tantum tu rapidos teris iugales.<br> 
hic compendia flexuosa metae<br> 
unus dum premit, incitatus a te&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>395</font><br> 
elatas semel impetu quadrigas<br> 
iuncto non valuit plicare gyro,<br> 
quem tu, quod sine lege praeteriret,<br> 
transisti remanens, ab arte restans.<br> 
alter dum popularitate gaudet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>400</font><br> 
dexter sub cuneis nimis cucurrit.<br> 
hunc, dum obliquat iter diuque lentus<br> 
sero cornipedes citat flagello,<br> 
tortum tramite transis ipse recto.<br> 
hic te incautius assecutus hostis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>405</font><br> 
sperans anticipasse iam priorem<br> 
transversum venit impudens in axem;<br> 
incurvantur equi, proterva crurum<br> 
intrat turba rotas quaterque terni<br> 
artantur radii, repleta donec&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>410</font><br> 
intervalla crepent volubilisque<br> 
frangat margo pedes; ibi ipse quintus<br> 
curru praecipitatus obruente<br> 
montem multiplici facit ruina,<br> 
turpans prociduam cruore frontem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>415</font><br> 
miscet cuncta fragor resuscitatus,<br> 
quantum non cyparissifer Lycaeus,<br> 
quantum non nemorosa tollit Ossa<br> 
crebras inrequieta per procellas,<br> 
quantum nec reboant volutae ab austro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>420</font><br> 
Doris Trinacris aut, voraginoso<br> 
quae vallat sale Bosphorum, Propontis.<br> 
hic mox praecipit aequus imperator<br> 
palmis serica, torquibus coronas<br> 
coniungi et meritum remunerari,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>425</font><br> 
victis ire iubens satis pudendis<br> 
villis versicoloribus tapetas.<br> 
Iam vero iuvenalibus peractis<br> 
quem te praebueris sequente in aevo<br> 
intra aulam soceri mei expetitus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>430</font><br> 
curam cum moderatus es Palati,<br> 
chartis posterioribus loquemur,<br> 
si plus temporibus vacat futuris;<br> 
nunc quam diximus hospitalitatem<br> 
paucis personet obsequens Thalia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>435</font><br> 
O dulcis domus, o pii penates,<br> 
quos (res difficilis sibique discors)<br> 
libertas simul excolit pudorque!<br> 
o convivia, fabulae, libelli,<br> 
risus, serietas, dicacitates,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>440</font><br> 
occursus, comitatus unus idem,<br> 
seu delubra dei colenda nobis,<br> 
tecta illustria seu videnda Livi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>445</font><br> 
sive ad pontificem gradus ferendi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>443</font><br> 
sive ad culmina Marcii Myronis,<br> 
sive ad doctiloqui Leonis aedes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>446</font><br> 
(quo bis sex tabulas docente iuris<br> 
ultro Claudius Appius lateret<br> 
claro obscurior in decemviratu;<br> 
at si dicat epos metrumque rhythmis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>450</font><br> 
flectat commaticis tonante plectro,<br> 
mordacem faciat silere Flaccum,<br> 
quamvis post satiras lyramque tendat<br> 
ille ad Pindaricum volare cygnum);<br> 
seu nos, Magne, tuus favor tenebat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>455</font><br> 
multis praedite dotibus virorum,<br> 
forma, nobilitate, mente, censu;<br> 
(cuius si varios eam per actus,<br> 
centum et ferrea lasset ora laude,<br> 
constans, ingeniosus efficaxque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>460</font><br> 
prudens arbiter, optimus propinquus,<br> 
nil fraudans genii sibi vel ulli<br> 
pevsonas, loca, tempus intuendo);<br> 
seu nos atria vestra continebant,<br> 
Marcelline meus, perite legum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>465</font><br> 
(qui, verax nimis et nimis severus,<br> 
asper crederis esse nescienti;<br> 
at si te bene quispiam probavit,<br> 
noscit quod velit ipse iudicare;<br> 
nam numquam metuis loqui quod aequum est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>470</font><br> 
si te Sulla premat ferusque Carbo,<br> 
si tristes Marii trucesque Cinnae,<br> 
et si forte tuum caput latusque<br> 
circumstent gladii triumvirales);<br> 
seu nos Limpidii lares habebant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>475</font><br> 
civis magnifici virique summi,<br> 
fraternam bene regulam sequentis;<br> 
seu nos eximii simul tenebat<br> 
nectens officiositas Marini,<br> 
cuius sedulitas sodalitasque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>480</font><br> 
aeterna mihi laude sunt colendae;<br> 
seu quoscumque alios videre fratres<br> 
cordi utrique fuit, quibus vacasse<br> 
laudandam reor occupationem;<br> 
horum nomina cum referre versu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>485</font><br> 
affectus cupiat, metrum recusat.<br> 
Hinc nos ad propriam domum vocabas,<br> 
cum mane exierat novum et calescens<br> 
horam sol dabat alteram secundam.<br> 
hic promens teretes pilas trochosque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>490</font><br> 
hic talos crepitantibus fritillis<br> 
nos ad verbera tractuum struentes,<br> 
tamquam Naupliades, repertor artis,<br> 
gaudebas hilarem ciere rixam.<br> 
hinc ad balnea, non Neroniana&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>495</font><br> 
nec quae Agrippa dedit vel ille cuius<br> 
bustum Dalmaticae vident Salonae,<br> 
ad thermas tamen ire, sed libebat<br> 
privato bene praebitas pudori.<br> 
post quas nos tua pocula et tuarum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>500</font><br> 
Musarum medius torus tenebat,<br> 
quales nec statuas imaginesque<br> 
aere aut marmoribus coloribusque<br> 
Mentor, Praxiteles, Scopas dederunt,<br> 
quantas nec Polycletus ipse finxit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>505</font><br> 
nec fit Fidiaco figura caelo.<br> 
Sed iam te veniam loquacitati<br> 
quingenti hendecasyllabi precantur.<br> 
tantum, etsi placeat, poema longum est.<br> 
iam iam sufficit, ipse et impediris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>510</font><br> 
multum in carmine perlegens amicum,<br> 
dormitantibus otiosiorem.<br> 
</p>

<p>
<a name="24"></A><b>CARMEN XXIV
</p>
<p>
PANEGYRICUS.</b>
</p>

<p>
PROPEMPTICON AD LIBELLUM.<br> 
Egressus foribus meis, libelle,<br> 
hanc servare viam, precor, memento,<br> 
quae nostros bene ducit ad sodales,<br> 
quorum nomina sedulus notavi;<br> 
antiquus tibi nec teratur agger,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</font><br> 
cuius per spatium satis vetustis<br> 
nomen Caesareum viret columnis;<br> 
sed sensim gradere, et moras habendo<br> 
affectum celerem moves amicis.<br> 
Ac primum Domiti larem severi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</font><br> 

intrabis trepidantibus Camenis:<br> 
tam censorius haud fuit vel ille,<br> 
quem risisse semel ferunt in aevo;<br> 
sed gaudere potes rigore docto:<br> 
hic si te probat, omnibus placebis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</font><br> 
hinc te suscipiet benigna Brivas,<br> 
sancti quae fovet ossa Iuliani,<br> 
quae dum mortua mortuis putantur,<br> 
vivens e tumulo micat potestas.<br> 
hinc iam dexteriora carpis arva&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</font><br> 

emensusque iugum die sub uno<br> 
flavum crastinus aspicis Triobrem;<br> 
tum terram Gabalum satis nivosam<br> 
et, quantum indigenae volunt putari,<br> 
sublimem in puteo videbis urbem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</font><br> 
hinc te temporis ad mei Laconas<br> 
Iustinum rapies suumque fratrem,<br> 
quorum notus amor per orbis ora<br> 
calcat Pirithoumque Theseumque<br> 
et fidum rabidi sodalem Orestae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</font><br> 

horum cum fueris sinu receptus,<br> 
ibis Trevidon et calumniosis<br> 
vicinum nimis, heu, iugum Rutenis.<br> 
hic docti invenies patrem Tonanti,<br> 
rectorem columenque Galliarum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</font><br> 
prisci Ferreolum parem Syagri,<br> 
coniunx Papianilla quem pudico<br> 
curas participans iuvat labore,<br> 
qualis nec Tanaquil fuit nec illa,<br> 
quam tu, Tricipitine, procreasti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</font><br> 

qualis nec Phrygiae dicata Vestae<br> 
quae contra satis Albulam tumentem<br> 
duxit virgineo ratem capillo.<br> 
hinc te Laesora, Caucason Scytharum<br> 
vincens, aspiciet citusque Tarnis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</font><br> 
limosum et solido sapore pressum<br> 
piscem perspicua gerens in unda.<br> 
hic Zeti et Calais tibi adde pennas<br> 
nimbosumque iugum fugax caveto:<br> 
namque est assiduae ferax procellae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</font><br> 

sed quamvis rapido ferare cursu,<br> 
lassum te Voroangus obtinebit.<br> 
nostrum hic invenies Apollinarem,<br> 
seu contra rabidi leonis aestus<br> 
vestit frigore marmorum penates,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</font><br> 
sive hortis spatiatur in repostis,<br> 
quales mellifera virent in Hybla,<br> 
quales Corycium senem beantes<br> 
fuscabat picei latex Galaesi;<br> 
sive inter violas, thymum, ligustrum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</font><br> 

serpyllum, casiam, crocum atque caltam,<br> 
narcissos hyaeinthinosque flores<br> 
spernit quam pretii petitor ampli<br> 
glaebam turifer advehit Sabaeus;<br> 
seu ficto potius specu quiescit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</font><br> 
collis margine, qua nemus reflexum<br> 
nativam dare porticum laborans<br> 
non lucum arboribus facit, sed antrum.<br> 
quis pomaria prisca regis Indi<br> 
hic nunc comparet aureasque vites&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</font><br> 

electro viridante pampinatas,<br> 
cum Porus posuit crepante gaza<br> 
fulvo ex palmite vineam metalli<br> 
gemmarum fluitantibus racemis?<br> 
Hinc tu Cottion ibis atque Avito&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</font><br> 
nostro dicis 'ave '; dehinc 'valeto'.<br> 
debes obsequium viro perenne.<br> 
nam, dent hinc veniam mei propinqui,<br> 
non nobis prior est parens amico.<br> 
hinc te iam Fidulus, decus bonorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</font><br> 

et nec Tetradio satis secundus<br> 
morum dotibus aut tenore recti,<br> 
sancta suscipit hospitalitate.<br> 
exin tende gradum Tribusque Villis<br> 
Thaumastum expete, quemlibet duorum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</font><br> 
quorum iunior est mihi sodalis<br> 
et collega simul graduque frater;<br> 
quod si fors senior tibi invenitur,<br> 
hunc pronus prope patruum saluta.<br> 
hinc ad consulis ampla tecta Magni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</font><br> 

Felicemque tuum veni, libelle;<br> 
et te bybliotheca qua paterna est,<br> 
qualis nec tetrici fuit Filagri,<br> 
admitti faciet Probus probatum;<br> 
hic saepe Eulaliae meae legeris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</font><br> 
cuius Cecropiae pares Minervae<br> 
mores et rigidi senes et ipse<br> 
quondam purpureus socer timebant.<br> 
Sed iam sufficit: ecce linque portum;<br> 
ne te pondere plus premam saburrae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</font></font><br>
his in versibus ancoram levato.<br>
</p>

<p class=border></P>

<p>
<table border=0 cellspacing=10 cellpadding=0 align=center>
<tr>
	<td><a href="sidonius.html">Apollinaris Sidonius</a>
	<td><a href="misc.html">The Miscellany</a>
	<td><a href="index.html">The Latin Library</a>
	<td><a href="classics.html">The Classics Page</a>
</TABLE>
</P>
</BODY></HTML>
